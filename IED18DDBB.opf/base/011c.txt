དཔལ་ལྡན་བླ་མ་རིན་པོ་ཆེ་བསོད་ནམས་བཟང་པོ་ལ་རྣམ་ཐར་གྱི་སྒོ་ནས་སྟོད་པ་དངོས་གྲུབ་ཀྱི་ཆར་གནས་བཞུགས།

ན་མོ་ཤྲཱི་མན་གུ་རུ་རདྣ་པཱུ་ཎྱ་བྷ་ཏྲ་སྟོད་ཏྲ་ན་མ༔ དངོས་གྲུབ་ཐམས་ཅད་ཀྱི་འབྱུང་གནས་ཆོས་ཀྱི་རྗེ་ཐམས་ཅད་མཁྱེན་པ་ལ་ཕྱག་འཚལ་ཞིང་སྐྱབས་སུ་ཉེ་བར་མཆིའོ། བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ།
རྒྱལ་བ་ཀུན་གྱི་ཡོན་ཏན་མཛོད་འཛིན་ཅིང། རྒྱལབའི་ཕྲིན་ལས་ཕྱོགས་བཅུར་རྒྱས་པར་མཛད། རྒྱལ་སྲས་གཙོ་བོ་མཉམ་མེད་ཆོས་ཀྱི་རྗེ། བསོད་ནམས་བཟང་པོའི་ཞབས་ལ་ཕྱག་འཚལ་ལོ།
དུས་གསུམ་སངས་རྒྱས་ཀུན་གྱི་ངོ་བོ་ཉིད། ཐེག་གསུམ་དམ་ཆོས་རིན་ཆེན་འབྱུང་པའི་གཏེར། བསླབ་གསུམ་གཅེས་འཛིན་འདུས་པ་ཀུན་གྱི་གཙོ། མཆོག་གསུམ་ཅིག་འདུས་ཆོས་རྗེའི་ཞབས་ལ་འདུད།
དེ་ཡང་དཔལ་འདུས་པ་ལས། སངས་རྒྱས་གང་གའི་རླུང་གི་བྱེ་མ་རྙེད་ལ་མཆོད་པ་བྱས་པའི་བསོད་ནམས་ནི། བླ་མའི་བ་སྤུའི་བུ་ག་ལས་མཐོང་ངོ། ཅེས་དང། ཁ་སྦྱོར་ལས། བླ་མའི་མོསམོ་གུས་ཙམ་གྱིས་ནི། དངོས་གྲུབ་ཐམས་ཅད་ཐོབ་པར་འགྱུར་སོགས་དང།
བདེ་མཆོག་ལས། མཆོད་པ་ཐམས་ཅད་སྤངས་ནས་ནི། བླ་མ་མཆོད་པ་རབ་ཏུ་བརྩམ་། དེ་མཉེས་པ་ལས་ཀུན་མཁྱེན་གྱི། ཡེ་ཤེས་མཆོག་ནི་ཐོབ་པར་འགྱུར་ཅེས་དང། བླ་མ་སངས་རྒྱས་བླ་མ་ཆོས།
དེ་བཞིན་བླ་མ་དགེ་འདུན་སྟེ། ཅེས་དང། སངས་རྒྱས་ཀུན་དངོས་རྡོ་རྗེ་འཆང། བརྩོད་པའི་དུས་འདིར་བདག་དོན་དུ། ཀུན་དང་མཐུན་པར་སྟོན་མཛད་པ། དེ་ལྟར་ཤེས་ནས་དངོས་ཀུན་གྱིས།
བསྟེན་བྱ་དུས་གསུམ་སངས་རྒྱས་ཀྱི། དངོས་གྲུབ་རྒྱ་ཆེན་སྣོད་དུ་འགྱུར་ཅེས་དང། དབང་བསྐུར་མཆོག་ཐོབ་རྡོ་རྗེ་ཡི། སློབ་དཔོན་ལ་ནི་དེ་བཞིན་གཤེགས། ཕྱོགས་བཅུའི་འཇིག་རྟེན་ཁམས་བཞུགས་པས།
དུས་གསུམ་དུ་ནི་མངོན་ཕྱག་བགྱི། ཅེས་དང། བླ་མ་དང་ནི་རྡོ་རྗེ་སེམས། ཐ་དད་པར་ནི་མི་རྟོག་གོ། ཅེས་སོགས་གསུངས་པ་ལྟར། གནས་ཚུལ་ཡིན་པ་ལ་ཡིན་པ་ལྟར་བརྗོད་པའི་སྒོ་ནས་མཆོད་པར་བརྗོད་དེ།
སྔོན་བསགས་བསོད་ནམས་ལེགས་སྦྱར་ཆུ་གཏེར་དབུས། བཟང་པོའི་རྣམ་

ཐར་དགེ་བཅུའི་བང་རིམ་ཅན། འདོད་དགུའི་དཔལ་འབྱུང་རིན་ཆེན་ཞིང་ལས་གྲུབ། དཔལ་ལྡན་བླ་མའི་རྣམ་ཐར་ཟུར་ཙམ་བྲི། ཅེས་དང། ལྷུན་པོ་དཔེར་བྱས་པ་ནི། སྨྱོན་དོར་དང། སྒྲོ་བཏགས་མ་ཡིན་པ། ཡོན་ཏན་ཇི་ལྟར་མངའ་བ་བཞིན་བརྗོད་པར་འདོད་པ་ཡིན་ལ།
དེ་ཡང། བྱིས་པ་སོ་སོ་སྐྱེ་བོ་རྣམས་ཀྱི་བློའི་ཡུལ་མ་ཡིན་པས་བདག་གིས་བརྗོད་པར་མི་ནུས་ནའང། དམ་པ་དེ་ཉིད་ཀྱི་ཞབས་ཀྱི་པད་མོ་ཡུན་རིང་དུ་བསྟེན་ཅིང་གསུང་ངག་ལ་འགྲིས་པ་དང།
འཕྲལ་གྱི་ཀུན་སྤྱོད་ལ་དཔགས་ནས་ཕྱོགས་ཙམ་ཅིག་བརྗོད་པར་བྱའོ། ཞེས་བརྩམ་པར་དམ་བཅས་ནས་རྣམ་ཐར་དངོས་ནི། སྐལ་པ་གྲངས་མེད་དུ་མའི་སྔོན་རོལ་ནས། འགྲོ་ལ་ཐུགས་རྗེ་རྒྱས་པའི་སྤྱན་ཡངས་ཀྱིས།
ལྷུམས་སུ་འཇུག་དང་གནས་དང་བསྟམས་པའི་ཚེ། ངོ་མཚར་ཁྱད་ལྡན་ཆོས་རྗེའི་ཞབས་ལ་འདུད། དེ་ཡང་འདི་སྐད་ཐོས་སྟེ། བདག་ཅག་སྙིགས་མའི་དུས་ཀྱི་སེམས་ཅན་རྣམས་ཀྱི་འདྲེན་པ་དམ་པར་གྱུར་པ།
ཆོས་ཀྱི་རྗེ། ཆོས་ཀྱི་རྒྱལ་པོ། ཆོས་ཀྱི་འབྱུང་གནས། ཆོས་ཐམས་ཅད་ལ་དབང་འབྱོར་བའི་དེད་དཔོན། དོན་གྱི་སླད་དུ་མཚན་ནས་སྨོས་ཏེ། གཉག་ཕུ་པ་བསོད་ནམས་བཟང་པོ་ཞེས་གྲགས་པ་དེ་ཉིད།
སྔོན་བསྐལ་པ་དཔག་ཏུ་མེད་པའི་གོང་རོལ་དུ། ནམ་མཁའི་མཐས་ཀླས་པའི་ལུས་ཅན་རྣམས་ལ་ཟོལ་མེད་པའི་བྱང་སེམས་ཆེན་པོས་ཁྱབ་པར་མཛད་དེ། བླ་ན་མེད་པའི་བདེ་བ་ལ་དགོད་པར་བཞེད་པས་བྱང་ཆུབ་མཆོག་ཏུ་ཐུགས་བསྐྱེད་ཅིང་།
བརྩོན་པ་ཆེན་པོས་བསོད་ནམས་དང་ཡེ་ཤེས་ཀྱི་ཚོགས་རླབས་པོ་ཆེ་བསྐྲུན་ནས། འཇིག་རྟེན་གྱི་ཁམས་མཐའ་ཡས་མུ་མེད་པར། ཉན་ཐོས་དང། རང་རྒྱལ་དང། བྱང་ཆུབ་སེམས་དཔའ་དང།
སངས་རྒྱས་པའི་ཚུལ་ལ་སོགས་པ་གང་ལ་གང་འདུལ་གྱི་རིམ་པས། འགྲོ་བ་མ་ལུས་པ་ལ་གང་ལ་གང་འཚམ་གྱི་ལེགས་ལམ་སྟོན་བཞིན་པ་ལས། ཁྱད་པར་མི་འཇེད་འཇིག་རྟེན་གྱི་ཁམས་འདིར། རྒྱལ་བའི་ཕྲིན་ལས་ཕྱོགས་བཅུར་

རྒྱས་པའི་ཕྱིར། སྤྲུལ་པའི་སྐུ་དུ་མས་རང་རང་གི་སྐལ་བ་དང་འཚམ་པའི་གདུལ་བྱ་རྣམས་སྨིན་ཅིང་གྲོལ་བར་མཛད་དེ། འཁོར་དགྲ་བཅོམ་པ་དགུ་བརྒྱས་བསྐོར་ནས་མགོན་པོ་མ་ཕམ་པ་རྡོ་རྗེ་གདན་དུ་མངོན་པར་རྫོགས་པར་སངས་མ་རྒྱས་པ་དེ་སྲིད་དུ་མྱ་ངན་ལས་མི་འདའ་བར་ཉན་ཐོས་ཀྱི་ཆ་ལུགས་བཟུང་ནས་ཐུབ་པའི་བསྟན་པ་བསྐྱོང་པར་ཡང་བཞེད་ལ།
སངས་རྒྱས་དང་བྱང་ཆུབ་སེམས་དཔའ་རྣམས་མངལ་དུ་འཇུག་པ་དང་དམྱལ་བར་གཤེགས་པ་ནི་བྱིས་པ་སོ་སོ་སྐྱེ་བོ་རྣམས་ཀྱིས་རྣམ་པར་བརྟག་པར་མི་ནུས་ཏེ།
དྲི་མེད་འོད་ལས། ཕ་རོལ་དུ་ཕྱིན་པ་བཅུ་བསྒྲུབས་པས། ས་བཅུའི་དབང་ཕྱུག་དབང་བཅུ་ཐོབ་པའི་བྱང་ཆུབ་སེམས་དཔའ་དེ་དག་གིས་ཀྱང།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་སྤྲུལ་པའི་སྐུ་དུ་མ་དག་གིས་བྱང་ཆུབ་སེམས་དཔའི་གདུལ་བྱ་རྣམས་ལ་བྱང་ཆུབ་སེམས་དཔའི་ཆོས་སྟོན་པར་བྱེད་དེ། བྱང་ཆུབ་སེམས་དཔའ་པ་དེ་ལྟ་བུ་ནི་དུ་མ་མ་ཡིན་ནོ།
དེ་བཞིན་དུ་སྔོན་གྱི་སྨོན་ལམ་གྱི་སྟོབས་ཀྱིས་བསོད་ནམས་དང་ཡེ་ཤེས་ཀྱི་ཚོགས་དུ་མ་རྫོགས་ཤིང། མི་འཇིགས་པ་ལ་སོགས་པ་དབང་ཕྱུག་གི་ཡོན་ཏན་ཕུན་གསུམ་ཚོགས་པའི་སངས་རྒྱས་བཅོམ་ལྡན་འདས་རྣམས་ནི།
སངས་རྒྱས་ཀྱི་ཞིང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམས་སུ། སྒྱུ་མའི་སྤྲུལ་པའི་སྐུ་དྲི་མ་བྲལ་བ་མཐའ་ཡས་པ་དག་གིས། སེམས་ཅན་མཐའ་ཡས་པ་མཐའ་ཡས་པ་དག་གིས་སྐད་རིགས་མཐའ་ཡས་པ་མཐའ་ཡས་པ་དག་གིས་གསོལ་བ་འདེབས་པ་པོ་སྣང་ངོ་རྣམས་ཀྱིས་གསོལ་བ་འདེབས་པ་ན།
སེམས་ཅན་གྱི་སྐད་ལ་རབ་ཏུ་འཇུག་པ་ཐམས་ཅད་མཁྱེན་པའི་སྐད་ཀྱིས་འཇིག་རྟེན་དང་འཇིག་རྟེན་ལས་འདས་པའི་ཆོས་རྣམས་བསྟོན་པར་མཛད་དེ།
ཐམས་ཅད་མཁྱེན་པ་ནི་དུ་མ་མ་ཡིན་ནོ། ཞེས་གསུངས་པ་དང། རྡོ་རྗེ་གུར་ལས། འཇིག་རྟེན་འདུལ་བར་གྱུར་བྱས་ནས། འདི་ནི་གཟུགས་རྣམས་དུ་མར་བྱེད།
རི་བོང་སྟག་དང་སེང་གེ་དང། གླང་པོ་རྣམས་ཀྱི་རིགས་རྣམས་སུ། ཕྱག་རྒྱ་གྲུབ་པའི་སྙིང་རྗེ་ཡིས། ཕན་པའི་བློ་ཅན་རྣམས་སྐྱེ་བོ། ཞེས་གསུངས་པས། སངས་རྒྱས་དང་བྱང་ཆུབ་སེམས་དཔའ་ཆེན་པོ་རྣམས་ཀྱི།
ཐུགས་རྗེ་ཆེན་པོས་གདུལ་བྱ་རང་རང་གི་བློ་དང་འཚམ་པའི་སྐུ་རུ་སྣང་ནས་

འཁོར་བ་མ་སྟོངས་ཀྱི་བར་དུ་རྒྱུན་མི་འཆད་པར་སེམས་ཅན་གྱི་དོན་མཛད་པ་ཡིན་ཞེས་མདོ་རྒྱུད་མན་ངག་དུ་མ་ནས་གསུངས་པ་བཞིན། འདིར་བདག་ཅག་རྣམས་ཀྱི་ཡོངས་འཛིན་དམ་པ་དེ་ནི། འཕགས་པ་བ་གུ་ལའི་སྤྲུལ་པར་ཡང་ཕལ་མོ་ཆེ་བཞེད་ལ།
ལྷོ་བྲག་ཕྱག་རྡོར་བས་ནི། ནཱ་རོ་པ་ཆུང་བ་ནས་བརྒྱུད་དེ། སྐུ་སྐྱེ་ལྔ་ཙམ་པཎྜི་ཏ་འབའ་ཞིག་ཏུ་སྐུ་འཁྲུངས། སྐུ་སྐྱེ་འདིར་ཡང་ཐེག་ཆེན་གྱི་རིགས་སད། གུང་ལོའི་ཚད་ནི་དོན་གསུམ་ཡིན་ལ།
མི་གཙང་བ་དང་གྲིབ་ལ་འཛེམ་དགོས། འདིར་འཇལ་བའི་སྨོན་ལམ་མི་འདུག་པས། ཕྱི་མ་བདེ་བ་ཅན་དུ་འཇལ་བའི་སྨོན་ལམ་འདེབས། ཅེས་པའི་ཞུ་ཡིག་གཅིག་ཕུལ་འདུག། གཞན་པཎ་ཆེན་ཟླ་བ་མགོན་པོ་ཡིན་པར་གྲགས།
འདི་རྣམས་ཀྱི་རྒྱུ་མཚན་འོག་ཏུ་འབྱུང་ལ། འཁྲུངས་པའི་ཡུལ་ནི། གངས་ཅང་གཙང་གི་སྲོན་པོ་དོ་ཞེས་བྱ་བ། འཕགས་པ་སྤྱན་རས་གཟིགས་ཀྱིས་བྱིན་གྱིས་བརླབས་པའི་གནས། ས་གཞི་བྱིན་ཆགས་ཤིང།
དཔའ་བོ་དང་མཁའ་འགྲོ་ངང་གིས་འདུ་བའི་གནས། མཁས་ཤིེང་གྲུབ་པ་བརྙེས་པ་དུ་མས་ཞབས་ཀྱིས་བཅགས་པ་གཅིག་ཡིན་སྐད། ཡབ་ནི་ཐར་པ་བཟང་པོ་ཞེས་བྱ་བ། རུས་མི་ཉག་ཐུགས་ རྒྱུད་ཏིང་ངེ་འཛིན་གྱིས་དགེ་ཞིང།
གཞན་ཕན་འབའ་ཞིག་སེམས་པ། ཚོང་ཁེ་སྐྱེད་ལ་ངང་གིས་འཛེམས་སྟེ། དགེ་གཉེན་གྱི་སྡོམ་པ་ལ་ཅེས་སྤྲས་མཛད་པ་གཅིག་ཡིན་ལ། ཡུམ་ནི་དཀོན་མཆོག་དཔལ་ཞེས་བྱ་བ། བཅུ་གཅིག་ཞལ་དང་།
དོན་ཞགས་ཀྱི་བསྙུང་གནས་ལ་ཐུགས་དམ་གྱི་འཐིལ་མཛད། ཐུགས་རྒྱུད་ཏིང་ངེ་འཛིན་གྱིས་དུལ་ཞིང། འཇིག་རྟེན་གྱི་བྱ་བཞག་དང་། ཀློག་ལ་མཁས་པ། སྐབས་རེ་ཞོ་སྐྲོགས་པ་ན་དར་བའི་ནང་མར་གྱིས་ཁེངས་པ་དང།
ཆང་སླ་རེ་ལ་རྩགས་ཚད་ཆང་དུ་ཡོང་པ་རྩོལ་ལེ་བྱུང་པས་གྲོང་མི་རྣམས། འདི་རང་མཁའ་འགྲོ་མ་ཁྱད་པར་ཅན་གཅིག་ཡིན་པ་འདྲ་ཟེར་བ་གཅིག་ཡིན་འདུག་པའི་ལྷུམས་སུ་ཞུགས་པ་ན། ཡུམ་ལ་ཕྱོགས་བཅུའི་དཔའ་བོ་

དང་། རྣལ་འབྱོར་མ་རྒྱ་མཚོའི་ཚོགས་ཀྱིས་མེ་ཏོག་གི་ཆར་དང། ལྷའི་སིལ་སྙན་གྱི་སྒྲ་དུ་མ་དང་། དབང་བསྐུར་བ་དང། ཤིས་པར་བརྗོད་པ་དང། ལྷའི་བུ་དང་བུ་མོ་དཔག་ཏུ་མེད་པས་མཆོད་པ་དང། སྐྱེ་བོ་མང་པོས་ཕྱག་བྱེད་པ་དང།
ལུས་ལ་ཉི་མ་ཤར་བ་དང། ཟླ་བ་ཁོང་དུ་ཞུགས་པ་དང། དེ་ལས་འོད་ཟེར་འཕྲོ་བ་དང། རིན་པོ་ཆེའི་རྐས་ལ་འཛེག་པ་ལ་སོགས་པའི་རྨི་ལྟས་བསམ་གྱི་མི་ཁྱབ་པ་བྱུང་སྟེ། དེ་དུས་འཕགས་པའི་ཐུགས་རྗེ་ཡིན་པ་ལས་གཞན་མངལ་བཟུང་བར་ཡིན་པར་ནི་མ་མངོན་ནོ།
ལྷུམས་ན་བཞུགས་པའི་ཚེ་ན་ཡང། ཡུམ་ལ་གནོད་པ་མེད་པར། སྐུ་ལུས་ཡང་བ་དང། སེམས་ཅན་ལ་ཚད་མེད་པའི་སྙིང་རྗེ་རང་ཤུགས་ཀྱི་སྐྱེ་བ་དང།
ཟོ་མདོག་བཟང་ཞིང་། ཏིང་ངེ་འཛིན་ངང་གིས་འཆར་བ་དང། འཇིག་རྟེན་གྱི་བྱ་བ་ལ་བློ་མི་འཇུག་པར་གསེར་འོད་བམ་པོ་ལྔ་པ་དང་། བཀའ་རྒྱས་འབྲིང་གསུམ་ལ་གཟིགས་ཐོག་ནན་གྱི་མཛད་འདོད་པ་གཅིག་བྱུང་འདུག་གསུང།
སྐུ་ལྟམས་པའི་ཚེ་ན། ས་གཡོ་བ་དང་། གཟིམས་ཁང་ལ་ཉི་མ་ཤར་བ་དང། འཇའི་གུར་ཕུབ་པ་དུས་མཉམ་དུ་བྱུང་པ་ཡིན་ཟེར་ལ། དེ་ལྟ་བུའི་སྐྱེས་ཆེན་དམ་པ་དེ། བསོད་ནམས་ལས་ཡིན་བསོད་ནམས་སྐྱེས་ཞེས་པར།
གྲོང་མིས་མཚན་གསོལ་རྐང་གཉིས་གཙོ་བོ་དེ། རྒྱ་མཚོའི་ལོ་ལ་གསེར་འོད་ཞལ་མདོན་མཛད། བཟང་པོའི་ལས་སད་བླ་མའི་ཞབས་ལ་འདུད། དེ་ཡང། ཁྱུ་མཆོག་ཅེས་པ་ལྕགས་མོ་སྦྲུལ་གྱི་ལོ།
ནག་པས་ཉ་བའི་ཚེས་བརྒྱད་ལ་སྐུ་འཁྲུངས། བཅོ་ལྔ་ལ་ཕྱིར་མཐོན། ཡབ་ཡུམ་གཉིས་དང། གྲོང་མི་ཁྱིམ་མཛེས་ལ་སོགས་པ་སྐྱེ་བོ་མང་པོས། རྗེ་རིན་པོ་ཆེའི་སྐུའི་དབྱིབས་ལ་བརྟགས་པ་ན། དབུ་ཟླུམ་ཞིང་རྒྱས་པ་དང།
ཡན་ལག་དང། ཉིང་ལག་རྣམས་རིང་ཞིང་འཇམ་ལ། ཤིན་ཏུ་མཛེས་ཤིང་། ཡིད་དུ་འོང་བས། ཡབ་ན་རེ། ངའི་བུ་འདིས་འགྲོ་བ་ལ་ཕན་ཐོགས་པ་གཅིག་འོང་པར་འདུག་ཟེར། གཞན་རྣམས་ན་རེ། འདི་ཁྱེད་རང་རྣམས་ཀྱི་བསོད་ནམས་ལས་སྐྱེས་པ་ཡིན་པར་འདུག་ཟེར་ནས།
མཚན་བསོད་ནམས་སྐྱེས་ཞེས་བྱ་བར་གྲགས་སོ། བཤེས་གཉེན་པ་གཅིག་ན་རེ། འདི་སྐྱེས་བུ་ཁྱད་པར་ཅན་གཅིག་ཡིན་པར་འདུག་གསུང། ཐམས་ཅད་ཐུགས་དད་སྐྱེས་

བའང་བྱུང། ཡུམ་ན་རེ། ཉིད་ཅག་རྣམས་ཟེར་བ་བཞིན། ངའི་བུ་འདི་ལུས་ལ་ཆགས་པ་ནས་ད་ལྟ་ཕན། སེམས་ལ་སྡུག་བསྔལ་དང་། ལུས་ལ་སྐྱེ་འཁུར་གྱི་ན་ཚ་དང། བི་ཙ་གཞན་ལ་འོང་བ་བཞིན་ཡེ་མ་བྱུང། འདི་རང་དགའ་རབ་གཅིག་ཡིན་འདུག
རྨི་ལྟས་ཡང་བཟང་གསུང་ནས་ཤིན་དུ་བྱམས་པར་མཛད་དེ། ལོ་གསུམ་གྱི་བར། མར་བུ་རམ་ཁོ་ནས་གསོས། ཡུམ་གྱིས་བསྙུང་གནས་མཛད་པའི་ཕྱག་གི་ཞོར་འདེགས་དང། ཡིག་ངོ་ཡང་མཁྱེན། ཨོཾ་གསུམ་མ་དང།
བཅུ་གཅིག་ཞལ་གྱིས་གཟུངས་རིངས་ཐུགས་ལ་ཟིན་པ་བྱུང་པ་དང། ཡུམ་གྱི་དགོངས་པ་ལ་ཀློག་མཁས་པ་གཅིག་སློབ་དགོས་དགོངས་ནས་རི་ཕུག་ཅིག་ཏུ་རྐྱལ་བ་ན། དེའི་ནུབ་མོ་ཟླ་བ་སྒྲ་གཅན་གྱིས་བཟུང།
གྲོ་པ་བྱིན་ཟླ་བའི་རིམ་འགྲོ་ལ་འཚོགས། རྗེ་པ་གཅིག་པུ་ནང་དུ་བཞག། དེར་བཞུགས་མ་ཚུགས་པར་གཟིགས་པས་ཤིན་དུ་འཇིགས་པར་བྱུང། འདི་རྒྱུན་དུ་ཡོང་པ་ཡིན་འདུག་དགོངས་ནས་སང་ནམ་ལངས་འབྲལ་ལ་ཡུམ་གྱི་སར་བྲོས་བྱོན།
དེ་ནས་ཡུམ་རང་ལ་ཀློག་འདོན་བསླབས་པས་མཁས་པར་མཁྱེན། རྩེད་གྲོགས་ཀྱི་བྱིས་པ་གཅིག་ཡོད་པ་དང་ཀློག་འགྲན་མཛད་པས། ཀློག་ཁོ་བཟང་པར་མེད་དེ་ ངས་སྔར་གསེར་འོད་ལ་ཀློག་དར་བྱས་པས་བློ་ལ་ཡོད་པ་སྟོན་པས།
ཐམས་ཅད་ང་ལ་ངོ་མཚར་དུ་བྱེད་པ་བྱུང། དེ་དུས་ལོ་བཞི་པ་ཡིན་གསུང།དུས་ཕྱིས་ང་དགེ་བཤེས་དགའ་རབ་གཅིག་ཏུ་ལོངས་ཡོད་ཙ་ན། ཁོ་ཡང་། རྟ་གསུམ་རེ་ཙམ་ཡོད་པའི་ཞོར་འདྲ་དགའ་མོ་གཅིག་བྱུང་འདུག་སྟེ།
ཚེ་རིང་པོ་མ་བྱུང་པར་སྔ་མོ་ནས་ཤི་འདུག། ང་ལ་དུས་དེ་རྩ་ན་བྱིས་པ་མང་པོས་བསྐོར་ནས་ཆོས་ཤོད་ཟེར་རྡོ་ཁྲི་རེ་རྩིགས་ནས་དེའི་ཁར་འཇོག། ངས་གསེར་འོད་རེ་འདོན་བྱེད་པ་གཅིག་ཡོད་པ་ཡིན་ཞེས་ཞལ་མངའ་ནས་གསུང་ངོ།
ལོ་ལྔ་བཞེས་ནས་འཇིག་རྟེན་དབང་ཕྱུག་གི་བསྙུང་བར་གནས་པའི་ཚུལ་ལ་ལོ་བདུན་སྦྱངས། བསྟན་པའི་བདག་པོར་སྤྱན་རས་གཟིགས་ཀྱིས་བསྟན།
རྣམ་ཐོས་སྲས་ཀྱིས་རྒྱལ་མཚན་ཕུལ་ལ་འདུད། དེ་ཡང་འདི་སྐད་ཐོས་ཏེ། འཕགས་པ་འཇིག་རྟེན་དབང་ཕྱུག་ཞལ་བཅུ་གཅིག་པའི་བསྙུང་བར་གནས་པ་ཁྲི་ཚོ་གཅིག་བཏང་བས་འཕགས་པ་ཞལ་གཟིགས།

ཐུགས་རྗེ་དང་ཆུས་མཐུ་ཐོགས་པ་མེད་པས། ལྷ་འདྲེ་མི་གསུམ་དམ་ལ་ཐོགས་ནས་ཅི་གསུང་བསྒྲུབ། བསྐྱེད་རྫོགས་ལ་བརྟན་པ་ཐོབ་པས་འོད་གསལ་གྱི་ངང་ནས་ཤེས་བྱ་ཐམས་ཅད་ལ་ཐོགས་པ་མི་མངའ། བསྐྱེད་རིམ་གྱིས་གཞན་སྣང་ཟིལ་གྱི་གནོོན་ནུས་པས་འགའ་ཞིག་གིས་བཅུ་གཅིག་ཞལ་དུ་མངོན་སུམ་དུ་མཐོང་པ་དང།
ཞལ་དགུ་པ་དང། ཞལ་བཞི་པ་དང། ཞལ་གཅིག་པ་སོགས་སྣ་ཚོགས་སུ་སྟོན་པའི་སྐྱེས་ཆེན་རྗེ་རང་གི་སྐུ་ཞང་ཡིན་པའི་ཆེས་རྗེ་གཉག་ཆེན་བསོད་ནམས་དབང་ཕྱུག་ཞེས་མཚན་ཡོངས་སུ་གྲགས་པ་དེའི་དྲུང་དུ་བྱོན།
དགེ་བསྙེན་གྱི་སྡོམས་པ་བསླངས། མཚན་བསོད་ནསམ་བཟང་པོ་ཞེས་བྱ་བར་བཏགས། བཅུ་གཅིག་ཞལ་དང། དོན་ཞགས་ཆོ་གའི་ལུང་དང་རྗེས་སྣང།
གདམས་པའི་ཆོས་སྐོར་རྣམས་ཚང་པར་ཞུས། དེའི་ཚེ་ཆོས་རྗེའི་ཞལ་ནས་འདང་རྨི་ལམ་ཀྱང་བཟང། ད་ནང་བྱིས་པ་འདི་འོང་པ་ལ་ལྟ་བ་ཡིན་འདུག། འདིའི་ལུས་བྱད་ཀྱང་ཤིན་དུ་ལེགས།
དབང་པོ་ཡང་གསལ། འདིས་མ་འོངས་པ་ན་བསྟན་པ་ལ་ཕན་ཐོགས་པ་གཅིག་འོང་པར་འདུག་གསུང་ནས། སེམས་སྐྱེད་ཀྱི་སྡོམས་པའང་ཕོག། གདམས་པའི་གནད་མང་པོ་གནང། དེ་ནས་བཟུང་སྟེ་ལོ་བཅུ་གཅིག་མ་བཞེས་ཀྱི་བར་དོན་ཞགས་དང།
བཅུ་གཅིག་ཞལ་གྱི་བསྙུང་གནས་། ཉ་དང། གནམ་སྟོང་དང་ཚེས་བརྒྱད་རྣམས་ལ་མ་ཆག་པར། ཡུམ་གྱི་ཕྱགས་ཕྱི་འབྲངས་ནས་མཛད། དེའི་དུས་ནས་མི་སེར་པོ་གཅིག་གིས་ལག་ཏུ་རྒྱལ་མཚན་བྱིན་པ་དང།
ཁྲུས་མཛད་པ་དང། མི་མང་པོ་ལ་བུམ་ཆུ་འགྱེད་པ་དང། མང་པོས་ཕྱག་བྱེད་པ་སོགས་ཀྱི་རྨི་ལྟས་མང་པོ་བྱུང། དེའི་རྒྱུ་མཚན་ནམ་རྟགས་ནི། དུས་ཕྱིས་མི་མང་པོའི་རབ་བྱུང་དང། བསྙེན་རྫོགས་ཀྱི་མཁན་པོ་བྱེད་པ་འདི་ལ་ལྟ་བ་ཡིན་འདུག་དགོངས་པ་བྱུང་གསུང།
བཅུ་གཅིག་ལོ་ལ་དགེ་ཚུལ་སྡོམས་པ་ནོད། སྐད་གཅིག་དེ་ལ་འདུལ་བའི་བག་ཆགས་སད། མདོ་རྩ་ཕྲེང་རྒྱུད་སོགས་ལ་ལོ་འགའ་སྦྱངས། ཉི་ཤུའི་ངོ་ལ་བསྙེན་རྫོགས་མཛད་ལ་འདུད།
དེ་ལ་འདི་སྐད་གསུང་སྟེ་དེ་ནས་གུང་ལོ་བཅུ་གཅིག་པ། ལྕགས་མོ་ཡོས་ཀྱི་ལོ་ལ། མཁན་ཆེན་རིན་ཆེན་དོན་གྲུབ་དཔལ་བས་གཙོ་མཛད་པའི་ཚོགས་པ་དགེ་འདུན་སྒང་པ་ཕེམས་

པ་ན། ཆོས་རྗེ་གཉག་ཆེན་པའི་གསུང་གིས། ཁོ་བོའི་ཚ་བོ་འདི་ལ་མགོ་སྣ་ལེགས་པོ་ཡོད། ཚོགས་སུ་ཁྲིད་ལ། རེ་ཞིག་སྤྱོད་ལམ་འདྲ་བ་སློབས། མིང་ང་རང་གི་བཏགས་པ་འདི་ཁ་ལ་འོང། དགེ་ཚུལ་གྱི་སྡོམས་པ་བྱིན་གསུང།
དེར་རབ་ཏུ་བྱུང་བའི་ཡོ་བྱད་རྣམས་བསགས་པ་ན། རྗེ་པ་རང་གི་ཨ་ནེ་གཅིག་ཡོད་པ་དེས་ཕྲུག་ལ་བྱས་པའི་སྟོད་གཡོགས་གཅིག་ཁྱེར་བྱུང་པ་ལ། མཁེན་པའི་ཞལ་ནས། སྤུ་ཅན་ཆོས་གོས་གསུམ་དུ་བྱིན་གྱིས་མི་སླབ་བྱ་བ་ཡིན་པས།
འདི་ཕར་ལ་བསྡུས་གསུང། འདི་འདུལ་བའི་གདའ་ཆད་ཆགས་པའི་ཐོག་མ་ཡིན་གསུང། དེ་ནས་སློབ་དཔོན་དཔལ་ལྡན་བརྩོན་འགྲུས་པ་ལ་གནས་ཀྱི་བླ་མ་བཅོལ། འདུལ་བ་མདོ་རྩ་དང།
མེ་ཏོག་ཕྲེང་རྒྱུད་ཀྱི་གཞུང་བཟུང། སློབ་དཔོན་གཞོན་ནུ་འབུམ་ལ་ཆོས་སྤྱོད་ཕལ་མོ་ཆེའི་ལུང་དང། ཕྱག་ཁྲིད་སླབས། མཁེན་པའི་དྲུང་དུ། འདུལ་བའི་ཆོས་ཉམ་པ་ལ་བྱོན་དུས། འཇིག་རྟེན་སངས་རྒྱས་འབྱུང་པ་རྒྱ་ལམ་སྟེ།
མིའི་ལུས་འདི་ཚེགས་ཀྱིས་རྙེད་པ་ཡིན། ཀྱེ་མ་དད་པ་དང་ནི་ཆོས་ཉན་པ།འདི་འདྲ་བསྐལ་པ་རྒྱར་ཡང་རྙེད་པར་དཀའ། ཅེས་གསུང་བ་ན། ཤིན་ཏུ་མད་དགོངས་པ་བྱུང། བྱང་ཆུབ་སེམས་ཀྱིས་ཀུན་ནས་སླངས་ཏེ།
ཆོས་ཀྱི་ཆེད་དུ་ཡོན་འབུལ་བ་དང། འཆད་ཉན་གྱི་སྐྱོན་སྤོང་བ་དང། དཀའ་སྤྱད་ལ་སྐྱོ་ངལ་མེད་པ་དང། སྤྲོ་བ་དང། དེའི་དོན་ལ་རྩེ་གཅིག་ཏུ་སེམས་པ་དང། དེའི་དོན་རྣམ་པར་འབྱེད་པའི་ཤེས་རབ་དང་ལྡན་པས།
མདོ་རྩ་བ་དང། མེ་ཏོག་ཕྲེང་རྒྱུད་དང། འོད་ལྡན་དང། དགེ་ཚུལ་གྱི་ཀ་རི་ཀ་རྣམས་བསན། ཐུགས་སུ་ལེགས་པར་ཆུད་པར་མཛད་དོ། བཙུན་ཆུང་གི་དུས་ཐོག་མར་བསྐོར་ཤོམ་གྱིས་གསུང།
དེའི་ཚེ། གཞན་སྣང་དུ་རྣལ་ཤིན་དུ་ཆེ་བ་སྐབས་རེ་ཚོགས་པའི་གདན་གྲལ་འགྲིག་ནས་ཅག་དི་རི་རི་བྱུང་པ་དང། སྣལ་སད་པ་དང། གདན་དུང་གི་དུས་སྣལ་མ་སད་པར་གྲལ་མཛེས་ལ་རྔན་པ་བྱིན་གྱིན་གཉིད་སོད་ཟེར་དགོས་པའང་གསུང།
དེའི་དུས་ན། རྣལ་ལམ་དུ་སངས་རྒྱས་ཀྱི་ཞིང་མཐའ་ཡས་སུ་བྱོན་པ་དང། སངས་རྒྱས་མང་པོས་ཆོས་གསུངས་པ་དང་

ལྷའི་ལོངས་སྤྱོད་ཀྱི་ལྟས་མོ་ལ་རྒྱ་ཡངས་པ་ཡིན་ལ། གཞན་གྱིས་གཉག་དབོན་གཉིད་པོ་ཆེ་འདི་ལ་ཅི་ཡང་མི་སྟུབ། རྟ་བོང་ཡིན་ན་མགོ་རྣ་ལེགས་པ་དགའ་བ་ཡིན་ཟེར་ཏེ། བཀུར་འདེབས་མང་དུ་བྱུང་པ། ཆོས་རྗེ་གཉག་ཆེན་པས་གསན་ནས་ཐུགས་ལོག།
ད་ཁྱོད་རང་རེ་ཤིག་ལ་གཏོར་ཤོམས་བཞོག་ལ་ཆུ་ལེན་བགྱིས་གསུང། དེ་ནས་ཚོགས་པའི་ཆུ་ལེན་གྱི་ཚུལ་ཟླ་བ་གཅིག་ཙམ་མཛད་དགོས་བྱུང། ཕྱུག་རྫི་གཅིག་ཡོད་པ་ལ་རྔན་པ་བྱིན།
འདུ་ཁང་གི་འགག་ཚུན་ཁོས་ཁུར། དེ་ནས་གཞན་གྱིས་སྐྱོར་ཏེ། ཟངས་བན་ང་རང་གིས་ཁུར། ནང་གཅིག་སྐྱོར་མཁན་མེད་པར། ཟངས་བན་མ་ཐེག་པར་སྐས་ཐུང་གི་ཁ་ནས་འགྱེལ། བན་ཐག་གིས་རྐེ་འགགས་ནས་དེ་རུ་ཤི།
དེ་ནས་མཁེན་དོན་གྲུབ་དཔལ་བའི་གསུང་ནས། བཙུན་ཆུང་འདི་ལ་གཡོག་མ་འཆོལ། རྐས་པ་མ་བྱེད། མི་རེས་དཔུས་མོས་བྱེད་པ་འོང། འདིས་བསྟན་པ་དང། བསྲེ་འདི་ལའང་ཕན་ཐོགས་པར་འདུག། སྣམ་སྲས་དུས་གཏོར་ལ་འབྱོན་དུས།
འདིའི་ལག་དུ་རྒྱལ་མཚན་གཏད་དོ། འདི་ཁོ་ནའི་རྗེས་བཞིན་དུ་འབྲང་བ་གཅིག་འདུག་གསུང། ཤིན་དུ་དགྱེས་པར་མཛད་དོ། ཚོགས་པའི་དགོངས་ཀྱི་ཆོས་སྤྱོད་ཐུས་། བཞུགས་གདན་གྱི་ཟུར་དང།
སྐུ་སྤང་དུ་འཇོག་པ་གཅིག་ཡོད། ཆོས་རྗེ་འདི་ཤིན་དུ་ཐུགས་ལ་འདོགས་པ་གཅིག་ཡིན་ཞལ་ནས་གསུང། དེ་ནས་ཚོགས་རང་དུ་འདུལ་བ་མཁས་པར་མཁྱེན་ཆོས་ཀྱང་བཤད་ དེའི་བཤད་གསར་ཇོ་གདན་ཚོགས་ཆེན་པ་དང།
དགེ་འདུན་སྒང་པ་གཉིས་ཀ་ལ་ཁྱད་མེད་དུ་མཛད། ཚོགས་པ་དབུས་ཕྱོགས་སུ། ཀརྨ་པ་རོལ་པའི་རྡོ་རྗེ་འཇལ་བ་དང། སློབ་དཔོན་ཨརྒྱ་བྱ་བས། ལྷ་ས་སྤོ་ཏ་རིར་བཀྲ་ཤིས་སྒོ་མངས་ཀྱི་མཆོད་རྟེན་རྩིག་གི་ཡོད་པའི་རབ་གནས་ལ་སྤྱན་དྲངས་ཚུར་ཕུར་ཕེབས་པ་ན།
རིན་ཆེན་དོན་གྲུབ་དཔལ་གྱི་དྲུང་དུ་འདིར་བསྙེན་རྫོགས་ཐུགས་རྗེས་མཛིན་པར་ཞུ་ཞུས་པས། རིན་ཆེན་པས་གནང་བར་བྱུང་སྟེ། དེ་དུས་མཁེན་ཡོན་རྒྱལ་བ་གདན་པ་ལ་ཡོད་པས།
ཁོང་པ་ལ་སློབ་དཔོན་གྱི་ཆོ་ག་ཐུགས་ལ་མེད་པས་ལན་པ་ཡིན་འདུག་དགོངས་པ་རྟིང་ལ་ལོག་རྟོག་བྱུང་གསུང་ཞལ་ནས་ གང་ནའང་མཁེན་པའི་གསུང་གིས་འདིར་མི་ཁོ་པར་འདུག། པོ་ཏ་རིར་སླེབས་འཕྲལ་བྱེད་པ་ཞུ་གསུང།
རིན་ཆེན་པའི་གསུང་གིས་ང་དང་ཁོང་གཉིས་བསླབ་ཚིག་རིང་ཐུང་ཁྱད་མེད། ཁོང་དང་བསྟུན་པ་མཐད་གསུང་

ནས། པོ་ཏ་རིར་ཕེབས་ཏེ། རྣམ་འཕྱང་ཞེས་བྱ་བ་ས་ཕོ་ཁྱིའི་ལོ་དབྱར་ཟླ་རིང་པོའི་དབྱར་ཟླ་གཉིས་པའི་དཀར་ཕྱོགས་ཀྱི་གྲལ་ཚེས་གསུམ་གྱི་མཚན་མོའི་ཐུན་དང་པོ་ལ་མཁན་པོ་ཡོན་ཏན་རྒྱལ་མཚན་པ་དང། ལས་ཀྱི་སློབ་དཔོན་འདུལ་བ་མཛིན་པ་དཔལ་ལྡན་བརྩོན་འགྲུས།
གསང་སྟེ་སྟོན་པའི་སློབ་དཔོན་འདུལ་བ་འཛིན་པ་གཞོན་ནུ་འབུམ་ཞེས་བགྱི་བ་དང། དད་པའི་དགེ་འདུན་བཅོ་ལྔ་དང་བཅས་པའི་དབུས་སུ། མངལ་བཟུང་པ་དང།
ཤོལ་དང་བཅས་པ་རྩིས་པའི་ལོ་གྲངས་ཉི་ཤུའི་ངོ་ལ་བསྙེན་པར་རྫོགས་པ་མཛད་པ་ཡིན་ནོ། ཆོས་ཀྱི་མ་མོ་ མ་བསླབས་ཐུགས་ཆུད་ཀྱང། སྔོན་ཚེ་སྟོན་པས་རང་ཉིད་རབ་བྱུང་ནས། རིང་དུ་འཕུར་དང་ལྷག་སྤྱོད་རྟེན་ཚུལ་བཞིན།
བཤེས་གཉེན་རྟེན་པར་མཛད་ལ་ཕྱག་འཚལ་ལོ། དེ་ཡང། སྔོན་པས། ལྷས་སྤྲུལ་བའི་སྔོན་པ་ལས་ཤ་ནའི་རས་གོས་ངུར་རྨྲིག་སླངས་ཏེ། ཀ་ཤི་ཀའི་རས་ཕྲན་དེ་ལ་གནང་ནས། དཔལ་རང་བྱུང་དུ།
བསྙེན་པར་རྫོགས་པར་མཛད། རྒྱུ་རྩལ་ཤེས་ཀྱི་བུ་རིང་དུ་འཕུར་ལས་ཅི་ཡང་མེད་པའི་སྐྱེ་མཆེད་ཐོབ། དེས་ཀྱང་ཐུགས་མ་ཚིམ་པར། རེང་བྱེད་ཀྱི་བུ་ལྷག་སྤྱོད་ལས་སྲིད་རྩེའི་སེམས་ཐོབ། དེས་ཀྱང་ཐུགས་མ་ཚིམ་པར།
ཆུ་འོ་ནེ་རན་ཛའི་འགྲམ་དུ་བྱོན་ནས་བརྟུལ་ཤུགས་ངན་པ་ཚར་གཅོད། མཁའ་ཁྱབ་ཀྱི་རིན་ཆེན་ལ་མཉམ་པར་བཞག་པ་དང་ཚུལ་མཚུངས་པར། འདིར་ཡང། འདུལ་བའི་སྡེ་སྣོད་མཐའ་དག་ལ་མཁས་པར་སྦྱངས་ཤིང།
ཆོས་སྦྱིན་ཉོན་མོངས་ཅན་ཡིན་པས། མདོ་སོགས་ཡང་དག་ཇི་བཞིན་སྟོན་ཅེས་པ་ལྟར། དབྱར་དེ་ནང་གྱོངས་སུ་འདུལ་བ་གསུངས། དེའི་སྟོན་དང་། དགུན་སྤྱིད་སྦྲེལ་ནས་གཞུགས། ཐོས་པ་དེ་ཙམ་གྱིས་ཐུགས་མ་ཚིམ་པར་བྱམས་ཆོས་ལྔ་དང།
ཀུན་ལས་བཏུས་དང། མཛོད་རྣམས་ཀྱི་གཞུང་བཟུང། དགུན་སྨད་རྣམ་ངེས་ཀྱི་གཞུང་མཛིན་གྱི་ཡོད་པ་ན་པོ་ཏ་རིའི་གནས་པོ་དེ་ལ་དར་འབག་ན་ཞིང་གཅིག་ཡོད་པ་ལ་ལུད་སྐྱེད་ཀྱིན་འདུག་པའི་ལུད་ཕུང་གི་གྲངས་མ་དང་མཉམ་པའི་གཞུང་ཤོག་ཟིན་མི་ཟིན་གྱི་རྒྱལ་བྱས་པས།
ཉིན་གཅིག་རྗེ་པས་ཀྱང་ཤོག་གུ་གཅུ་གསུམ་ཟིན། ཁོས་ཀྱང་ལུད་ཕུང་བཅུ་གསུམ་

འཁྱོལ་འདུག། ཁོས་ང་ལ་ཇ་ནག་དུམ་གཅིག་དང། ཆ་རྒྱུ་གཅིག་བྱིན། ཉིན་གཅིག་དཔེ་ཆ་བཟུང་པ་ལ་ཁེ་དེ་ཆེ་བ་བྱུང་གསུང། འོན་ཀྱང། ངའི་ཤེས་རབ་འདི་ལ་སློབ་དཔོན་ཤག་ཡོན་གྱི་འཛིན་དེ་འདྲ་གཅིག་ཡོད་ན།
ང་ལ་དགེ་བཤེས་གཅིག་བྱར་སྟུབ་པ་ཡོད་དེ། ཅེས་ཀྱང་གསུང་ངོ། དེ་ནས་བདེ་བ་ཅན་དུ་ཚུལ་བཟང་པོ་ཡོད་པ་ལ་སྐད་ཉན་བྱས་སློབ་དཔོན་གཉིས་ཀྱི་གསེར་ཞོ་ཕྱེད་དེ་བྱིན། ང་རང་ལ་ཞོ་ཕྱེད་པ་དང། གྲོགས་གཅིག་གིས་གཞི་ནི་བྱིན་དེ་ལ་རྟེན་ནས།
དགེ་དགོངས་པང་ཤེས་སེང་གེའི་དྲུང་དུ་ཕེབས། ཁོང་པ་ཆོས་གསུང་པ་དང་ཐུག། སངས་རྒྱས་རྣམས་ལས་ལྷག་པར་བྱས། དེ་ལས་དགེ་བའི་རྩ་བ་བསྐྲུན། དགེ་བའི་བཤེས་ཀྱིས་མགོན་བྱས་པ།
འདི་ཉན་པ་ཡི་སྣོད་ཡིན་ནོ། ཞེས་གསུང་པའི་ཆོས་འཚམས་ན་འདུག་པས་ཤིན་དུ་མཉེས། གཉག་ཕུ་དཔོན་སྟོང་ལོག་མི་བྱེད་པ་འདུག་གསུང། དེའི་གུན་དེ། ཕར་ཕྱིན་དང་རྣམ་ངེས་བསན། དགོངས་རི་ལུང་མ་ཆགས་པ་དང།
ཆོས་གསན་པ་མ་ཆག་པ་གཞུང་འགྲེལ་གཞན་རྣམས་ལའང་གཟིགས་རྟོག་རེ་རྩམ་མ་རྟོགས་ཊི་ཀ་མ་བཟུང། གྲོགས་པོ་གཅིག་ཡོད་པ་དེ་དང་མིག་མངས་ཀྱི་རྩེད་མོ་རང་མཛད་དེ། སྐབས་རེ་ན་ཊི་ཀའི་ཚལ་གནག་གི་འཚམས་སུ་འདིར་གཅིག་བྱུང་ན་གྱ་འཆགས་པར་འདུག་དགོངས་པའང་བྱུང།
དེའི་ཚེ་གཉག་དབོན་འདི་རྩེ་མོ་རང་ལ་ཡན་ནས། སློབ་གཉེར་མི་བྱེད་པར་འདུག། འདིའི་གྲོགས་པོ་བསམ་ཕུ་ན་ཡོད་པ་རྣམས་ལའང་ངོ་ཚ་ཟེར་བ
དགེ་དགོངས་པ་ལ་བཞན་དག་གིས་ཞུ་བ་བྱུང་། དགུན་ཆོས་ཀྱི་བཞུག་སྟོར་ཇ་གཅིག་གི་སྟེང་དུ། གཉག་ཕུ་དབོན་པོ་དང་གཅིག་ལོངས་ལ་སྒྲོག་གླེངས་བགྱིས་གསུང་ནས་མཛད་པས་ཤིན་དུ་བཟང་པར་བྱུང་ནས་སྐད་མ་ཐོགས།
ཇ་དེ་གྲོལ་ནས། གཟིམས་ཆུང་དུ་ཁྲིད། དཔེ་ཆ་གཤོར་གསུངས་པས་ཚིག་གཅིག་ཀྱང་གཤོར་རྒྱུ་མེད་དེ་ལ་སྐྱོན་པ་མང་པོ་མཛད། སོས་འདི། དཔལ་ལྡན་བླ་མ་དམ་པས་ཆོས་འཁོར་མཛད་པ་ཡིན།
ཁྱོད་ཀྱིས་ཁྱོད་རང་དུ་མ་ཟད། གྲྭ་པའི་ཡང་ཞབས་འདྲེན་པར་འདུག་གང་ལྟར་ན་ད་འབུངས། ད་བཟོད་ང་གཞུང་ལས་ལ་ཡོང་པས་ཐབས་གཅིག་བྱེད་དགོས་ཡོང་གསུང་ནས། ཐུགས་ལོག། དེ་ལ་ཤིན་དུ་བདེན་དགོངས་ནས།
དཔྱིད་ཆོས་སྔ་མ་མ་འབུངས་པས། ཕར་ཕྱིན་གྱི་བུ་ཊིག་གི་ཉི་མ་རེ་

ལ་ཤོག་གུ་བཞི་རེ་བཟུང་པས་ཆོས་ཐོགས་སྔ་མ་འབྲེལ། དཔྱིད་ཆོས་རྟིང་མ་ལ་རྣམ་ངེས་ཀྱི་ཊི་ཀ་འདིར་མགོན་པོས་མཛད་པ་བཟུང་པས་འབྲེལ་སྟེ། སློབ་དཔོན་ཀྱང་ཤིན་དུ་གཉེས་ཆོས་འཁོར་གྱི་དུས་སུ་སྒྲོ་གླེང་བཟང་པར་གྲགས།
དབུས་གཙང་གཉིས་སུ་བདེ་བ་ཅན་པའི་གྲལ་བསྐོར་བ་མཛད། ཐམས་ཅད་ཀྱི་གྲལ་གཤམས་སུ་བཞུགས་དགོས་པ་བྱུང། དགོངས་པ་ལ་ད་བཟོད་དཔལ་ལྡན་ས་སྐྱ་པའི་གྲལ་སྐོར་བ་གཅིག་བྱས་ནས་གྲྭ་སྐོར་བ་བྱིན་གྱི་གྲལ་མགོར་བ་དོད་པ་གཅིག་བྱེད་དགོས་དགོངས་ནས་གཙང་ལ་བྱོན།
བུ་སྟོན་རིན་པོ་ཆེའི་དྲུང་དུ་ཕར་ཕྱིན་ཚར་གཅིག་ཞུ་བ་དེ། ད་ཞག་གཙང་འཁོར་ནས་ཞུ་དགོས་པར་འདུག་དགོངས་ཏེ། ཡར་ལམ་མ་ཞུས་ས་སྐྱར་ཕེབས་ནས།
བྱང་པ་ཏ་དབེན་པ་སྐུ་མཆེད་ཀྱིསབདག་རྐྱེན་མཛད། ཆོས་རྗེ་ཉ་དབོན་ཀུན་དགའ་དཔལ་བ་མཇལ་རྣམ་འགྲེལ་གྱི་གཞུང་བཟུང་ནས། ཁོང་པས་མཛད་པའི་རྣམ་འགྲེལ་གྱི་ཊི་ཀ། དེབ་བཅུ་གཉིས་ཉིན་པར་བྲག་ཟུར་གཅིག་ཏུ་བཞུགས་པས།
མཚན་པོ་ཆུ་སྲོལ་ལ་རྡོ་རྩུགས་ནས་དེའི་སྟེང་དུ་བཤར་སྦྱང་མཛད། བཞེངས་པ་དང་དམར་ཐོམ་ལང་སྟེ་འགྱེལ་ནས་དྲན་མེད་དུ་སོང་པ་མང་པོ་བྱུང། སློབ་གཉེར་གྱི་འདོད་པས་ལུས་པོའང་གཅོང་གིས་ཁྱེར།
དུས་ཕྱིས་མཁན་སྐེད་ལ་ཆུ་ཐིགས་ཐིགས་འཐིག་པ་འདྲ་བའི་གྲང་ལྷང་ལྷང་ཡོད་པ་བྱུང། ཆུ་ཆེན་གང་ཡོད་ལ་མ་ཕྱི་པ་དང། ཁོག་སྨད་དུ་བདེ་རྩ་དང། སྟར་ཁ་མ་བྱས་པ་མེད་གསུང།
དེ་ནས་ཡོད་པ་གཅིག་དེབ་བརྒྱད་མ་གཅིག་དེབ་བཞི་མ་གཅིག་རྣམས་ཡོད་པའི་དེབ་བརྒྱད་མ་དེ་བཟུང། དེའི་དུས་ན། དེབ་བཅུ་གཉིས་ཡོད་པ་དེ། འཕྱུག་མོ་སྟོན་པ་བྱ་བ་གཅིག་དང། མི་ཉག་གཅིག་གིས་དེབ་བརྒྱད་མ་བཟུང་བ།
རྗེ་པ་དང་གཞན་མ་བདུན་ཡོད་གསུང། ཉ་དབོན་པའི་ཆོས་གྲྭ་ན་གྲྭ་པ་བཞི་བརྒྱ་ཙམ་ཡོད་པའི་ཐལ་འགྱུར་འཕེན་པ་ལ་བཟང་པར་གྲགས། མཁེན་བརྩོན་འགྲུས་དཔལ་བ་དེ་དུས་ན་ཉ་དབོན་

པའི་དོ་ཟླ་ཡིན་པ། ཁོ་ལ་རྣམ་འགྲེལ་གྱི་དེ་ཕྱིར་ཡུལ་ཐ་དད་པའང་མིན། རང་གི་ངོ་བོ་སྤྱོད་པ་ན། རང་རིག་འབྲས་བུ་ཡིན་པར་འདོད་ཀྱི་གཞུང་དྲིས། ལྷ་ཤག་གི་འགྲེལ་པ་གཞིར་བཞག་གི་སྒྲོ་གླེངས་བྱས་པས།
ཤིན་དུ་བཅོམ་པར་བྱས་པས། ས་སྐྱ་ཚོགས་སུ་སྒྲོ་གླེངས་བཟང་པའི་ཐོག་ཆོད་ཅིང། ཉ་དབོན་པ་ལ་རྣམ་འགྲེལ་དང། མངོན་པ་གོང་འོག་གཉིས་དང། དབུ་མའི་བསྐོར་འགའ་རེ་གསན། དེར་ཕྱི་མཚན་ཉིད་ཐེག་པའི་སྒྲོ་འདོགས་ལེགས་པར་ཆོད་ནས།
སྔར་གྱི་ཐུགས་འཕེན་ཡོད་པ་བཞིན། དབུས་གཙང་ལ་གྲྭ་བསྐོར་ལ་བྱོན་དགོངས་པ་ན། ས་སྐྱ་པའི་ཉ་བརྩོན་རྣམ་གཉིས་ཀྱིས་ཐོག་གྲངས་བརྒྱ་ཚོ་དཔོན་བྱིན་གྱིས་བྱ་ཁྲ་མོའི་ཁ་ཚུན་སྐྱེལ་ཐུང་མཛད།
ད་ལན་ཁྱེད་དྲུག་པོ་འདི་གྲངས་མང་རྒྱུ་མི་འདུག་ནའང། ཁ་ཤར་ཕྱོགས་ལ་གཏད་ནས་ཕྱོགས་གཅིག་ཏུ་འགྲོ་བ་ལ། ཁྱེད་ཚོ་ལས་སྟོན་པ་བཟང་པ་དང། གྲའུ་ཆེར་མ་བྱུང་པས། ཁྱེད་ཚོ་ལ་གྲལ་གཅིག་སྒྲིག་དགོས་ལ་ཡོན་ཏན་ཐམས་ཅད་བསམ་གྱི་མི་ཁྱབ་པ་འདུག་ནའང།
གཉག་ཕུ་དབོན་པོ་བསླབ་པས་ཆེ་བར་འདུག་པས། ཁྱེད་ཀྱི་དབུ་མཛད་གྱིས་གསུང་ནས། ཀརྨ་བ་དཀོན་མཆོག་གཞོན་ནུ་དང་། སངས་རྒྱས་འཕེལ།
གཡག་ཕྲུག་སངས་རྒྱས་དཔལ་དང། གཞན་གཉིས་དང་བཅས་པའི་དྲུག་གིས་གྲལ་བསྐོར་མཛད་དེ། པོ་ཏི་ནི་ཕར་ཚད་གཉིས་དང། ཀུན་ལས་གཏུས་དང། མདོ་སྡེ་བརྒྱན་དུ་མདོ་རྩ་དང། མཛོད་དུ་གདབ་དེ་དུས་པོ་ཏི་མང་ཡོད་འདྲའི་ལུགས་འདི་ཡོད་ན།
རྗེ་པ་མངའ་བརྒྱད་རྩམ་དང། དཀོན་གཞོན་ལ་བཅུ་བདུན་ཙམ་དང། སངས་རྒྱས་རྣམ་གཉིས་ལའང་མང་པོ་ཡོད་གསུང། གསང་ཕུ་དང། ཆོས་འཁོར་གླིང་དུ། ཀརྨ་པས་བརྩུབ་འགྱུར་དེ་བྱེད་དགོས་པ་བྱུང།
རྩེ་ཐང་དུ། བདག་ཆེན་འཇམ་དབྱངས་པས་མཐོང་བསྐུར་བསྟི་གནང་སྦྱིན་རྣམས་ཁྱད་པར་ཅན་མཛད་དེ་ཤིན་དུ་གཉེས་པར་བྱུང། དུས་ཕྱིས་དབུས་པའི་དམག་གིས་ལྷ་ཁང་ཆེན་མོ་སླངས། བྱང་པ་མངའ་ཞབས་སུ་བཅུག།
བཟང་ལྡན་ལའང་དམག་གི་ཐོ་བཟན་བྱུང་དུས་གྲྭ་པ་ལའང་ཕན་གསུང། དེ་ནས་རིག་པའི་གནས་ལྔ་དག་ལ་བརྩོན་པར་མ་བྱས་ན། འཕགས་མཆོག་གིས་ཀྱང་ཐམས་ཅད་མཁྱེན་པ་ཐོབ་མི་འགྱུར། དེ་ལྟ་བས་ན་གཞན་དག་ཚར་གཅད་རྗེས་བཟུང་དང།
བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། ཅེས་པ་ལྟར། གཞན་ཚར་

གཅོད་པ་གཏན་ཚིག་རིག་པ་དང། སྒྲ་རིག་པ་དང་གཉིས། རྗེས་སུ་མཛིན་པ་སྨན་སྤྱད་དང་གཟོ་རིག། ནང་རིག་པའི་བསྟོན་དང་ལྔ་ལས། གཏན་ཚིག་རིག་པ་ལ། གྲུབ་པ་སྡེ་བདུན་ནམ་བརྒྱད་ལ། གཙོ་བོ་ལུས་ལྟ་བུའི་བསྟན་བཅོས་རྣམ་འགྲེལ་ངེས་གཉིས།
རིགས་ཐིགས་དང་གསུམ། ཡན་ལག་གི་བསྟན་བཅོས་། གཏན་ཚིགས་ཐིགས་པ། འབྲེལ་པ་བཏགས་པ། རྩོད་རིགས། རྒྱུད་གཞན་གྲུབ་པ་རྣམས་དང། སྒྲའི་བསྟན་བཅོས། ཀ་ལཱ་པ་དང། ཙནྟྲ་པ་གཉིས་ཀ་དང།
སྙན་དངགས་ཀྱི་བསྐོར་དང། ཨ་མ་ར་ཀོ་ཤ་དང། ཚིག་བརྒྱན་དང། དོན་རྒྱན་དང་། བྱདཀཱ་དང། གབ་ཚིག་ལ་སོགས་བསྟོན་པའི་མེ་ལོང་དང། གསོ་སྤྱད་ཡན་ལག་བརྒྱད་པ་དང། གསེར་འགྱུར་དང་། སྐུ་གཟུགས་ཀྱི་ཚད་ལ་སོགས་པ་སྟོན་པའི་བསྟན་བཅོས་དང།
ནང་རིག་གི་བསྟན་བཅོས་མཆིན་ཀུན་ལས་བསྟུས་ལ་སོགས་པ་མཐའ་དག་ལ་སྦྱངས་པ་མཛད། ཀུན་མཁྱེན་གདན་པ་ལ་བདེ་མཆོག་དྲིལ་བུ་པའི་དབང་དང། དེའི་རྫོགས་རིམ་རིམ་ལྔ་དང།
ཚེ་དཔག་མེད་ཛེ་ཏ་རིའི་ལྷ་གུ་མ་རྗེ་དབང་དང་གདམས་པ་མང་དུ་གསན། བླ་མ་མགོན་པོ་འབུམ་པ་ལ། ཁྲོ་ཕུ་བའི་མན་ངག་བརྒྱ་རྫེམ་ སྤྱན་རས་གཟིགས་གསང་སྒྲུབ་དང། མདོ་མང། ཕལ་ཆེན།
དཀོན་རྩེགས། ལུང་བཞིའི་འགྲེལ་པ། གཞི་འགྲེལ་དགེ་ལེགས་བཤེས་གཉེན་གྱིས་མཛད་པ་དང། རྣམ་འབྱེད་འགྲེལ་ཤཀྱ་བཤེས་གཉེན་གྱིས་མཛད་པ་དང། སོ་ཐར་འགྲེལ་པ་བམ་པོ་ལྔ་བཅུ་པ་དང། ཕྲན་ཚེགས་འགྲེལ་སློབ་དཔོན་ཚུལ་ཁྲིམས་སྐྱབས་ཀྱིས་མཛད་པ་དང།
ཞུ་འགྲེལ་དགེ་བའི་བཤེས་གཉེན་གྱིས་མཛད་པ་དང། འདུལ་བ་འོད་ལྡན་དང།་ཕར་ཕྱིན་གྱི་འགྲེལ་པ་དེ་ཉིད་རྣམ་ངེས་དང། དག་ལྡན་དང། ཉི་ཁྲི་སྣང་བ་དང།
ཉི་ཁྲི་གཞུང་འགྲེལ་དང། རྒྱུད་བླའི་འགྲེལ་པ་ཐོག་མེད་ཀྱིས་མཛད་པ་དང། ཡང་དེས་མཛད་པའི་གཏན་ལ་དབབ་པ་བསྡུས་པ་དང། གཞི་བསྡུ་བ། རྣམ་གྲང་བསྡུ་བ། རྣམ་བཤད་སྒོ་ལུ་སྡེ་པ་ས་སྡེ་ལྔ། ཀུན་ལས་གཏུས་དང།
ཐེག་བསྡུས་དང། དབྱིག་གཉེན་གྱི་

མཛད་པའི་པྲ་ཀ་ར་ན་སྡེ་བརྒྱད་སོགས་དང། ཤེས་སྤྲིན། བཀའ་དང། བསྟན་བཅོས། མན་ངག། དབང་རྗེས་སྣང་ལ་སོགས་པ་མང་དུ་གསན། གཞན་ཡང་ཆོས་རྗེས་ཀུན་ཆེན་རིན་པོ་ཆེའི་རྟོག སྟོང་ཆེན་རབ་འཇམས། སོར་མོ་ཕྲེང་བ་བསིལ་མཚལ།
གསང་སྔགས་རྗེས་མཛིན་རྨ་བྱ་ཆེན་མོ་ཏེ་བཟུངས་གྲལ་ལྔ། གསེར་འོད་དམ་པ་མཆོག་ཏུ་རྣམ་རྒྱལ། གསེར་འོད་བམ་པོ་བཅུ་པ། གསེར་འོད་བམ་པོ་ལྔ། བསྟན་པ་སྤྱི་འགྲེལ་དང། བཀའ་སྡུ་བཞི་པ་དང།
བླ་མའི་རྣལ་འབྱོར་གསན།Teachings from Bla ma dam pa and Theg chen chos rjeཆོས་རྗེ་རོལ་པའི་རྡོ་རྗེ་ལ་རྒྱལ་བ་རྒྱ་མཚོའི་བསྐོར་དང། གདམས་པ་མང་དུ་གསན།ཆོས་རྗེ་དཔལ་ལྡན་བླ་མ་དམ་པ་ལ།
དུས་འཁོར་གྱི་མདོར་སྡུད་དང་པོའི་བཤད་སྦྱར་དང། འཇམ་དབྱངས་ཀྱི་ཆོས་སྐོར་འགའ་རེ་གསན།དུས་ཕྱིས་ཐེག་ཆེན་ཆོས་ཀྱི་རྒྱལ་པོ་ལ་ལམ་འབྲས་ཀྱི་ལམ་སྦས་བཤད་དང། ཆོས་སྐོར་མང་དུ་གསན་ཅིང།
སྔ་མོ་ནས་ཀྱི་སློབ་བུ་ཡིན། ཡར་ལའང་ཆོས་ཀྱི་འབྲེལ་པ་ཕུལ་གསུང་། ཀུན་མཁྱེན་མུ་སྲད་པ་དཔལ་ལྡན་སེང་གེ་ལ་རྟ་མགྲིན་ཡང་གསང་ཁྲོས་པའི་དབང་ལུང་མན་ངག་ཆ་ལག་དང་བཅས་པ་ཞུས་ཅིང། དེ་དུས་ཏྲ་སྐད་སྟོན་པ་ཡིན་ཟེར་བའི་ཕུར་པ་གཅིག་དང་ཕུར་པ་ར་ཆག་མར་གྲགས་པ་གཅིག་དང།
དེ་སྐོར་གྱི་པུ་ཏི་གཅིག་གནང་ནས་ཆོས་ཆོས་བདག་ལ་འཕྲོད་པ་ཡིན་གསུང་ཞིང། གདམས་པའི་གནད་མང་པོ་གནང་བ་རྣམས་ཀྱི་རྣམ་གྲངས་འདི་ལྟ་སྟེ།
པདྨ་དབང་ཆེན་གྱི་སྐོར་གྱི་ལུང་དང། དེའི་གཏོར་མ་ལ་རྟེན་པའི་དབང། ཡང་གསང་ཁྲོས་པའི་རྒྱུད། འཕྲིན་ལས། ལོ་རྒྱུས། སྒོམ་ཁོག། དབང་བྱང། བསྒྲུབ་བྱང། སྲོག་བྱང། ཆེ་བྱང་གནས་ཀྱང་
རབ་གནས་ཀྱི་བྱང་བུ། དཔའ་བོ་གཅིག་པའི་མངོན་རྟོགས་ཡབ་ཡུམ་ཀྱང་བསྒྲུབ། གདོན་བགེགས་སྐྲག་པའི་ཆོ་ག། སྦྱིན་སྲེག་གི་མངོན་རྟོགས། ཚེ་དབང་གི་སྒོམ་ཁོག། བཀྲ་ཤིས་ཀྱི་ཆིག་རྒྱུད
གནས་བྱང་གི་ཊི་ཀ། བདུད་རྩི་རྣམ་བྱེ། དེ་སྒྲུབ་པའི་ཐོ་ བར་དོའི་གདམས་པ། ཟས་གཏད། དཀའ་ཐུབ། གཏུམ་མོ་དྲོད་ཀྱི་དམིགས་བསྐོར་བཅོ་བརྒྱད། རྡ་བྲོའི་ཞལ་གདམས་ཤོག་གྲིལ་མ། བསྐྱེད་རྫོགས་ཟུང་འཇུག།
སེམས་བཟུང་བ། ཆགས་དབྲལ་བ། བསྡུད་བཟློག། མནན་པ། དངོས་གྲུབ་བསྒྲུབ་པ། གཟེར་བ། བཅོད་པ།

སམ་ཌོ་པ་དམ་ཚིག། ལྟ་ས།་རྟ་སྐད། དབྱུག་པ། མཛེ་བརྟག་པ། གཏོར་མའི་ལས་ཚོགས་བཅུན། བདེ་ལེགས་སྤྱི་འགྲེལ། ཕོ་ཉའི་སྐོར་ལ། བསྙེན་པ། ཡུང་དཀར། ཁྲོ་བོའི་དགྲ་བགེགས་ལ་ཐུན་དབབ་པ། ལྷ་ལྔ་དང་དབྲལ་བ།
ཁྲག་ཟོར། གཏོར་སྒོ་དབྱེ་བ། གཏོར་ཟོར། དབང་གི་ཆོ་ག། དབང་པོ་རབ་འབྲིང་ཐ་གསུམ་གྱི་བྲོ། རྟའི་རྒྱུ་ལ་ཤུགས་ཀྱི་བྲོས། ངག་གྲོལ་ཕྲ་མེན་འཛུལ་ཆོག། ལམ་བསྲུངས་ལྕགས་ཁང་མ། སེར་བསྲུངས་བཀའ་རྒྱ་མ་རྣམས་དང།
ཞི་བྱེད༌སོ་རིག་པ་གཅེར་མཐོང། ཞི་བྱེད་ཆོས་ཆུང་དྲུག་པ། ཨ་རི་གདན་པ་གནད་ཀྱི་ཞུས་ལན། སོའི་ཤེས་བྱ་དྲུག་སྐོར། ཞི་བྱེད་རྒྱུད་པ་ཕྱི་མའི་གླེགས་བམ་གྱི་དབང། བདེ་ལེགས་བཅུ་གཅིས་ཀྱི་བཀའ།
རྟེན་འབྲེལ་ཁང་འཇུག་གི་བཀའ། ལམ་ལྔའི་ཁྲིད། གཤེད་དམར་ལྷ་ལྔའི་དབང། བསྒྲུབ་མཐའ་རིམ་པ་གཉིས། རབ་གསལ་སྣང་བ། དེའི་བསྟོད་པ་བདག་འཇུག། དབང་ཆོག་གི་ཟུར་འདེབས། དོན་གཉིས་རབ་གསལ།
སྦྱིན་སྲེག་གི་ཆོ་ག་གཏོར་མ། ཚེ་དཔག་མེད་དཀར་པོ། ཡིག་འབྲུ་གསུམ་གྱི་བསྲུང་བ། མན་ངག་གཅེས་བསྡུས། རྗེས་སྣང་རྒྱ་མཚོ། བསྟན་པ་སྤྱིའི་དཔང། རིག་གསུམ་སྤྱིའི་རིགས་གཏད་ལ་སོགས་པ་གསན།
མཁན་ཆེན་བྱང་སེང་པའི་དྲུང་དུ། མན་ལུང་གུ་རུས་མཛད་པའི་སྦྱོར་དྲུག་གི་ཁྲིད་ཡིག། མཚན་བརྗོད་ཀྱི་བཤད་པ་ངོ་སྤྲོད་སྦྱར་བ། བཙན་ཐབས་ཀྱི་ཁྲིད་ཡིག། དེའི་ཉམས་ཁྲིད། སྦྱོར་དྲུག་གི་ཞལ་གདམས་གཉིས།
རྗེད་བྱང། རླུང་བརྒྱབ་འགྲེན་གྱི་མན་ངག། རས་ཆུང་སྙན་རྒྱུུད་ཀྱི་ཁྲིད། འདི་ལ་རྒྱུད་པ་ཡིད་བཞིན་ནོར་བུ། སྨིན་ལམ་ཡིད་བཞིན་ནོར་བུ། གྲོལ་ལམ་ཡིད་བཞིན་ནོར་བུ། ཕྱེ་ན་རབ་གསལ་རྒྱས་བསྡུས།
དབང་རྒྱས་བསྡུས། གཤིན་ཆོག་རྒྱས་བསྡུས། བསྔོ་བ་གསལ་འདེབས་ཐོངས་སུ་ཕྱེ་བའི་ཆོས་བསྐོར་བཞི་བཅུ་ཞེ་གཅིག། ཡང་འོད་གསལ་འཆར་བའི་རིམ་པའི་བྱིན་བརླབས་རང་བྱིན་རླབ་པ། རྣམ་རྟོག་འོད་གསལ།
བདུད་རྩི་བྱིན་བརླབས། དེ་རྣམས་ཀྱི་རྒྱ་གཞུང། རྣོར་བཞིའི་ཁྲིད། དེའི་བྱིན་

བརླབས། འོད་གསལ་འཛིན་པའི་བསྒྲུབ་ཐབས། འཕོ་བའི་མན་ངག། འཕོ་བའི་བྱིན་རླབས། བསྲུང་པ་བྱིན་རླབས། ཕྱིར་ཟློག་གི་མན་ངག་ཆེས་གསང་མ། དེའི་རྒྱ་གཞུང་རྣམས་དཔལ་མཛིན་གྱིས་མཛད་པ། ལྷ་ལྔ་ལ་བརྟེན་པའི་འོད་གསལ་འཆར་རིམ་བདུད་རྩི་བྱིན་རླབས།་རྣམ་རྟོག་འོད་གསལ།
བཅུ་གསུམ་མ་ལ་རྟེན་པའི་རྣལ་འབྱོར་བཞི་དང། ཏིང་ངེ་འཛིན་དང། ལྷ་མོ་འོད་འཆང་མའི་འཕོ་བའི་འཁྲུལ་འཁོར་དང་ཕྱིར་ཟློའི་བྱིན་རླབས།
དགྲོམ་པ་སློབ་དཔལ་ནས་རྒྱུད་པའི་ཚེ་བསྒྲུབ། བ་རི་བའི་སྒྲུབ་ཐབས་རྒྱ་རྩ། ཨ་བྷ་ཡའི་བསྒྲུབ་ཐབས་རྒྱ་མཚོའི་ལུང་རྗེ་སྣང་དང་བཅས་པ། གདུགས་དཀར་ཅན་གྱི་བསྐོར། བ་རི་བ་ནས་རྒྱུད་པའི་གཏོར་ཆེན།
བསྟན་པ་སྤྱིའི་དབང་། རིགས་གསུམ་སྤྱིའི་རིགས་གཏད། བདེ་མཆོག་དྲིལ་བུ་པའི་རིམ་ལྔ། བྱིན་རླབས་དང་བཅས་པ། མི་གཡོ་བ་བླ་མེད་ལྷ་དགུའི་དབང། རྩ་བའི་སྒྲོལ་མ་ལྷ་བཅུ་བདུན་མའི་དབང།
སྒྲོལ་མ་དཀར་མོ་ཡིད་བཞིན་འཁོར་ལོའི་མངོན་རྟོགས་རྗེ་སྣང་ཆོས་རྗེའི་པས་མཛད་པ། སྒྲོལ་མ་བཙོན་འདོན། སྒྲོལ་མ་ལུས་དཀྱིལ་ལྷ་ཉེར་ལྔ་མ་སྒྲུབ་ཐབས་འཕགས་པས་མཛད་པ། དབང་ཆོག་བསྲུང་ལུང་པས་མཛད་པ།
ཁྲོས་ནག་གཏེར་མའི་བསྐོར་ལ། དེའི་རྗེས་སྣང་རྒྱ་གཞུང། རྒྱུད་གསང་སྒྲུབ། འགྲེལ་པ་ཚེ་བསྲིང། འཆི་སླུ། བསམ་སྒྲུབ། མཁས་སྤྱོད་གནས་པ། གྲོང་འཇུག། མི་སྣང་པ་སྒྲུབ་པ། འཇིག་རྟེན་གཞན་དུ་འགྲོ་བ།
རྡོ་རྗེ་ཁོལ་སྒྲུབ། བུ་མོ་འགུགས་འདོད། བསད་ཐབས། གསོ་ཐབས། ཆུ་འཕྲུལ་གཏོད་པ། སེར་འབེབས། མཁའ་འགྲོའི་སྐུལ། ཕག་མོའི་གསལ་འདེབས། གནད་འབེབས། གསང་སྒྲུབ། བསྟོད་པ། མཚམས་སྤྱོད་རྣམས་དང།
ཁྲོས་ནག་བཀའ་མའི་ཆོས་བསྐོར་ལ། དབང་ཆོག། ལྷ་བཅུ་གསུམ་མའི་སྒྲུབ་ཐབས། ལུས་དཀྱིལ། ཚོགས་མཆོད། ཡི་གེ་བཞིའི་དོན། མཁའ་འགྲོའི་ཚེ་འཕེལ་སོགསཆོས་སྣ་ཉི་ཤུ། སྐུ་གསུམ་གྱི་བསྒྲུབ་ཐབས།
ལས་ཚོགས་ཉེར་ལྔ། དེའི་ཞལ་ཤེས། ཁྱད་འཕགས་ཤིན་དུ་གསལ་བའི་ཡི་གེའི་གནད་རླུང་ལྔའི་སྒོམ་ཐབས། རྨེ་བཤག། ཐོར་བུ་བའི་ཡན་ལག་བརྒྱད། ཕྱི་ནང་གསང་གསུམ་གྱི་རབ་གནས། སྦྱིན་སྲེག། རོ་སྲེག།
ཚེ་འདས་ཀྱི་ཆོ་ག། དྲག་པོ་ལས་བསད་པ། གསང་བ་ཁ་སྒྱུར། དབང་བཤད་སོ་ལྔ་པ། ཊ་ཀ་བའི་གནད་

ཡིག། མི་མོ་དགུག་པ། བདུད་རྩི་སིན་རྜུ་རའི་སྒྲུབ་པ། བཅུད་ལེན། དབང་པོ་ཐམ་ལོ་བཅུ་དྲུག་གིས་སངས་རྒྱས་བའི་ཡན་ལག། ལྷ་མོ་འོད་ཟེར་ཅན་གྱི་སྒྲུབ་ཐབས་འཕགས་པས་མཛད་པ། དེའི་གཟུངས་ཕྱག་རྡོར་ཨུ་ཙརྱའི་བརྒྱུད།
ཀླུ་གྲུབ་ཀྱི་རྒྱ་གཞུང། ལས་ཚོགས། རྗེས་སྣང་དང་བཅས་པ་དང། འཇམ་དཔལ་མཚན་རྗོད་ཕན་ཡོན་དང་བཅས་པ། དུས་འཁོར་རྒྱུད་ཕྱི་མའི་སྙིང་པོ། དུས་འཁོར་གྱི་སྐོལ་རྒྱུད། མདོར་བསྡུས་དབང་གི་རབ་བྱེད།
ཀྱཻའི་རྡོ་རྗེའི་རྒྱུད་རྟག་པ་དང་ལེའུ་བཅུ་པ་དང། འོག་མ་ལེའུ་བཅུ་གཅིག་པ། བཤད་རྒྱུད་མཁའ་འགྲོ་མ་གུར་ལེའུ་བཅོ་ལྔ་པ།་བཤད་རྒྱུད་དཔལ་སམ་བྷུ་ཊི། དེའི་རྒྱུད་ཕྱི་མ། ཀྱཻའི་རྡོ་རྗེའི་སྐུ་གསུང་ཐུགས་གསང་བའི་མཛོད།
དེ་ཁོ་ན་ཉིད་ཀྱི་སྒྲོལ་མེ། ཕྱག་རྒྱ་ཆེན་པོ་ཐེག་གེ་ཞེས་བྱ་བ་རྣལ་འབྱོར་མའི་རྒྱུད། དཔལ་ཡེ་ཤེས་སྙིང་པོ་ཞེས་བྱ་བ་རྣལ་འབྱོར་མའི་རྒྱུད།
དེའི་སྐུ་རྒྱུད་སྙིང་པོ་བཅུ་བཞི་པ། ཡེ་ཤེས་ཐིག་གེ་རྣལ་འབྱོར་མའི་རྒྱུད་ཕྱི་མ་དང། ཕྱི་མའི་ཕྱི་མ་ལེའུ་ཉེར་དགུ་མ་དང། བདེ་མཆོག་ཉུང་ངུའི་རྒྱུད་ལེའུ་ལྔ་བཅུ་རྩ་གཅིག་བ་དང། བདེ་མཆོག་བཤད་རྒྱུད་མངོན་བརྗོད་དམ་ངེས་བརྗོད་བླ་མའི་རྒྱུད་ལེའུ་དྲུག་བཅུ་རྩ་དགུ་པ་དང།
དཔལ་རྡོ་རྗེ་མཁའ་འགྲོ་དང་རྣལ་འབྱོར་མའི་ཀུན་སྤྱོད། མཁའ་འགྲོ་རྒྱ་མཚོའི་རྒྱུད་ལེའུ་ལྔ་བཅུ་རྩ་གཅིག་པ་དང།
དཔལ་བདེ་མཆོག་སྡོམ་འབྱུང་གི་རྒྱུད་ལེའུ་སོ་གསུམ་པ་དང། ཧེ་རུ་ཀ་མངོན་པར་བྱང་ཆུབ་པ་ཞེས་བྱ་བ་རྣལ་འབྱོར་མའི་རྒྱུད་ལེའུ་ཞེ་བཞི་པ་དང། ཕག་མོ་མངོན་བྱུང་གི་རྒྱུད་ལེའུ་བཅུ་པ་དང་།
ལེའུ་གཉིས་པ། དེའི་བཤད་རྒྱུད་ཕྱི་མ་མངོན་པར་འབྱུང་གི་རྒྱུད་ལེའུ་མེད་པ། རྣལ་འབྱོར་མ་བཞིའི་ཁ་སྦྱོར་གྱི་རྒྱུད། རིག་པ་མཛིན་པའི་རྡོ་རྗེ་རྣལ་འབྱོར་མའི་སྒྲུབ་ཐབས། སྒྱུ་འཕྲུལ་ཆེན་མོ་ཞེས་བྱ་བའི་རྒྱུད་ལེའུ་གསུམ་པ།
ར་ལིའི་རྒྱུད་ལེའུ་བཅུ་པ། བདེ་མཆོག་ར་ལིའི་རྒྱུད་སོ་གཉིས་ནི། གསང་བ་རྡོ་རྗེའི་རྒྱུད་ཆེན། གསང་བ་ཐམས་ཅད་གཅོད་པའི་རྒྱུད་རྒྱལ། ནམ་མཁའ་དང་མཉམ་པའི་རྒྱུད་རྒྱལ།
ནམ་མཁའ་

ཆེན་པོའི་རྒྱུད་རྒྱལ། སྐུ་གསུང་ཐུགས་ཀྱི་རྒྱུད་རྒྱལ། རིན་ཆེན་ཕྲེང་བ། དམ་ཚིག་ཆེན་པོ། སྟོབས་པོ་ཆེན་པོ། ཡེ་ཤེས་གསང་བའི། ཡེ་ཤེས་ཕྲེང་བའི། ཡེ་ཤེས་འབར་བའི་ ཐམས་ཅད་གསང་བའི། ཟླ་བའི་ཕྲེང་བའི།
རིན་ཆེན་འབར་བའི། ཉི་མའི་འཁོར་ལོའི། ཡེ་ཤེས་རྒྱལ་པོའི། རྡོ་རྗེ་མཁའ་འགྲོ་མ་གསང་བའི། གསང་བ་མེ་འབར་གྱི། གསང་བ་བདུད་རྩིའི། དྲུད་དོ་རྒྱན་གྱི། འཁོར་ལོ་སྡོམ་པ་རྡོ་རྗེ་རྒྱལ་པོའི།
ཡེ་ཤེས་བསམ་པའི། ཆགས་པའི། མཁའ་འགྲོ་མའི། ཟླ་བའི་ཕྲེང་བའི། གསང་བ་འབར་མའི། དཔལ་རྡོ་རྗེ་འཇིགས་བྱེད་རྣམ་པར་འཇོམས་པའི། མེའི་ཕྲེང་བའི། རྡོ་རྗེ་གྲུབ་པ་དྲ་བའི་སྡོམས་པའི། སྟོབས་ཆེན་ཡེ་ཤེས་རྒྱལ་པོའི།
འཁོར་ལོ་སྡོམས་པའི་རྒྱུད་རྒྱལ་དྲུད་དོར་གྱི་རྒྱན་གྱི་རྨད་དུ་བྱུང་པ། དཔལ་རྟོག་པ་མེད་པའི་རྒྱུད་རྒྱལ་པོ། བདེ་མཆོག་ནམ་མཁའ་དང་མཉམ་པའི་རྒྱུད་རི་གི་ཨ་ར་ལི།
ནམ་མཁའ་དང་མཉམ་པ། སངས་རྒྱས་མཉམ་སྦྱོར། དེའི་རྒྱུད་ཕྱི་མ། གདན་བཞིའི་རྒྱུད། དེ་ཕྱི་མའི་རྒྱུད། དེའི་ལས་སྦྱོར། རྡོ་རྗེ་བདུད་རྩིའི་རྒྱུད། སངས་རྒྱས་ཐོད་པ།་ཟླ་བས་ཐིག་གེའི་རྒྱུད།
གསང་བ་འདུས་པ་ཞེས་བྱ་བ་ལེའུ་བཅུ་ཅན་པ། དེའི་རྒྱུད་ཕྱི་མ། དེའི་བཤད་པའི་རྒྱུད། རྡོར་ཕྲེང་མངོན་བརྗོད་རྒྱུད་ཐམས་ཅད་ཀྱི་སྙིང་པོ་རྣམ་པར་ཆེ་བ། དགོངས་པ་ལུང་སྟོན། ཡེ་ཤེས་ཀུན་ལེགས་བཏུས།
ལྷ་མོ་བཞིས་ཞུས་པ། རྡོ་རྗེ་སྙིང་པོ་བརྒྱན་གྱི་རྒྱུད། གཞོན་ནུ་གདོང་དྲུག་གི་རྒྱུད། རྟོག་པ་བདུན་པ། རྟོག་པ་གསུམ་པ་གཏམ་རྒྱུད་དང་བཅས་པ་གཤིན་རྗེ་བཤེད་དམར་པོའི་རྒྱུད། གཏུམ་མོ་ཁྲོས་ཆེན།
རྣམ་སྣང་སྒྱུ་འཕྲུལ་དྲ་བ། ཕྱག་ན་རྡོ་རྗེ་གོས་སྔོན་ཅན་དྲག་པོ་གསུམ་འདུལ། གསང་རྒྱུད་དྲག་པོ་གསུམ་འདུལ།ཕྱག་ན་རྡོ་རྗེ་གོས་སྔོན་ཅན་གནོད་སྦྱིན་དྲག་པོ་མེ་ལྕེའི་རྒྱུད། ཕྱག་ན་རྡོ་རྗེ་གསང་བ་མངོན་པར་བསྟན་པ་དེའི་རྒྱུད་རྒྱལ།
རྡོ་རྗེ་སྙིང་པོ་མེ་ལྕེ་དབབ་པ། རིགས་འཛིན་མགོན་པོ་ལེའུ་ལྔ་བཅུ་པ། བཅོམ་ལྡན་ར་གཅིག་པ། མགོན་པོ་དངོས་གྲུབ་འབྱུང་པ། དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་སྟེ་མཉམ་པར་སྟོན་

པ་རྩ་བའི་རྒྱུད་དུམ་བུ་བཞི་པ། ཕྱི་མ། ཕྱི་མའི་ཕྱི་མ། རྒྱུད་ཉེ་བར་བསྡུས་པ་དང་བཅས་པ། དེའི་བཤད་རྒྱུད་རྡོ་རྗེ་རྩེ་མོ། ཐམས་ཅད་གསང་བའི་རྒྱུད།་འཇིག་རྟེན་གསུམ་ལས་རྣམ་པར་རྒྱལ་བའི་རྒྱུད།
ངན་སོང་སྦྱོང་རྒྱུད་རྟག་པ་ཕྱོགས་ན་པ། དཔལ་མཆོག་དང་པོ་ཞེས་པ། དུམ་བུ་དང་པོ་ཤེར་ཕྱིན་གྱི་དུམ་བུ་དང། གཉིས་པ་རྩ་བའི་རྒྱུད། རྒྱུད་ཕྱི་མ། དུམ་བུ་དང་པོ་དང་གཉིས་པའི་རྟོགས་པ་ཐམས་ཅད་བསྡུས་པ་རྒྱུད་དུམ་བུ་གཉིས་པ།
རྟོག་པ་ཐམས་ཅད་ཀྱི་རྒྱུད། ཕྱི་མའི་རྩ་རྒྱུད། གསང་བ་རས་རིས་ཀྱི་ཆོ་ག། ཉོག་པ་སྒྲུབ་པའི་མཆོག་དང། ཕྱག་རྒྱའི་རྒྱུད་ཐམས་ཅད་ཀྱི་དོན་གཏན་ལ་འབེབས་པ། གསང་བའི་ཆོ་ག་དང།
རྒྱུད་ཉེ་བར་བསྡུས་པ། དཔལ་སྐུ་གསུང་ཐུགས་གསང་བ་རྒྱན་གྱི་སྐོད་པའི་རྒྱུད། རྡོ་རྗེ་སྙིང་པོ་རྒྱན་གྱི་རྒྱུད། བསང་བ་ནོར་བུ་ཐིག་གེ་ནོར་བུ་ཐིག་གེའི་རྒྱུད། རྣམ་སྣང་མངོན་པར་བྱང་ཆུབ་པ་རྣམ་པར་འཕྲུལ་པ་བྱིན་རླབས་ཀྱི་རྒྱུད།
གསང་བ་མཆོག་གི་རིམ་པར་ཕྱེ་བ། ཕྱག་རྡོར་དབང་སྐུར་བ། དམ་ཚིག་གསུམ་བཀོད། བདེ་ལེགས་བདུན་གྱི་སྨོན་ལམ་གྱི་ཁྱད་པར་རྒྱས་པ། སྨན་བླའི་མདོ།
འཇམ་དཔལ་རྩ་རྒྱུད། དཔའ་བོ་གཅིག་སྒྲུབ། འཇམ་དཔལ་ལ་སངས་རྒྱས་ཀྱི་བསྟོད་པ། བུ་མོ་བཞིས་བསྟོད་པ། ཞལ་ནས་གསུངས་པའི་གཟུངས་སོགས་དང། རྡོ་རྗེ་ཕུར་པའི་རྩ་རྒྱུད། ནག་པོ་ཆེན་པོའི་རྒྱུད་ལེའུ་ལྔ་བཅུ་པ།
བེ་དུརྱའི་འོད་ཀྱི་གཟུངས། ནོར་བུ་རྒྱས་པའི་གཞལ་མེད་ཁང། མེ་ཁ་ལའི་གཟུངས། ཐུགས་རྗེ་ཆེན་པོ་པདྨ་དྲ་མའི་རྒྱུད། དོན་ཞགས་ཀྱི་ཆོ་ག་ཞིག་མོ། ཞལ་བཅུ་གཅིག་པའི་སྙིང་པོ།
པདྨ་ཅོད་པན་གྱི་རྒྱུད། འཇིག་རྟེན་དབང་ཕྱུག་གི་རྟོག་པ། ཀུན་ཏུ་བཟང་པོ། ནམ་ལ་ཀར་ཎ་ཐ་ ཧ་མ་མགྲི་བ་རྣམས་ཀྱི་གཟུངས་སོགས་གཟུངས་འདུས་ཚང་མ། ཕྱག་རྡོར་རྡོ་རྗེ་ས་འོག། གོས་སྔོན་ཅན་གྱི་རྒྱུད་ལེའུ་བཅུ་གསུམ་མ་སོགས་དང།
ཕྱག་རྡོར་འབྱུང་འདུལ་གྱི་བསྐོར། རྣམ་འཇོམས་ཀྱི་གཟུངས། རྡོ་རྗེ་རི་རབ་ཀྱི་གཟུངས། གོས་སྔོན་ཅན་གྱི་རྒྱུད་ལེའུ་བཅོ་ལྔ་པ་། རྡོ་རྗེ་མཆུ། རྡོ་རྗེ་གནམ་ལྕགས།
འཕགས་པ་ལྕགས་མཆུ། རྡོ་རྗེ་གཏུམ་པོ། གསང་བ་རྒྱན་གྱི་རྒྱུད། གཏུམ་པོ་ཕྱི་མའི་རྒྱུད།

སྟོབས་པོ་ཆེའི་མདོ། སྤྲིན་གྱི། རྡོ་རྗེ་འཇིགས་བྱེད་ཀྱི། བདུད་རྩི་ཐལ་སྦྱོར་གྱི། རྨེ་རྩེགས་ཀྱི། གེགས་སེལ་བའི། ཕྱག་ན་རྡོ་རྗེ་རིག་པ་མཆོག་གི་རྒྱུད་ཕྱི་མ། རིག་གསུམ་སྤྱི་རྒྱུད། མི་གཡོ་བའི་གསང་རྒྱུད་ཆེན་པོ།
དེའི་སྟོབས་དཔག་མེད་བལྟུལ་ཕོད་པ་འདུལ་བར་གསུངས་པ། མི་གཡོའི་གཟུངས་ལེའུ་དགུ་པ། རྟོག་བསྡུས་ལེའུ་བཅུ་པ། སྒྲོལ་མ་ཀུ་རུ་ཀུ་ལེའི་རྟོག་པ་བཞི་པ། སྒྲོལ་མའི་རྒྱུད་ལ་སྣ་ཚོགས་བསྟན་པ།
དེའི་མཚན་རྒྱ་གཉིས། དེའི་གཟུངས། དེའི་འཇིགས་སྐྱབས། ལེགས་སྒྲུབ་ཀྱི་རྒྱུད། དགོངས་རྒྱུད། ལྷ་མོ་སྒྲ་དབྱངས་ལ་བསྟོད་པ། ལྷ་མོ་དཔལ་ལུང་བསྟན་པ། དཔལ་ཆེན་མོའི་མདོ།
དེའི་མཚན་བཅུ་གཉིས་པ། འོད་ཟེར་ཅན་ཞེས་པའི་གཟུངས། འོད་ཟེར་ཅན་འབྱུང་བའི་རྒྱུད་ལྔ། ཤ་བ་རིའི་མདོ། དེའི་གཟུངས། རྡོ་རྗེ་ལུ་གུ་རྒྱུད་ཀྱི་རྟོག་པ། བསྐུལ་བྱེད་མ། དུག་སེལ།་འཕགས་པ་དབྱིག་ལྡན།
སྤྱན་འདྲེན་རྒྱུད་གསུམ་པ། ཚེ་དཔག་མེད་ཀྱི་མདོ་དང། སྙིང་པོ་ཆེའི་གཟུངས། ཡོན་ཏན་མངགས་པ་དཔག་ཏུ་མེད་པ་སོགས་བྱ་སྤྱོད་དུ་གཏོགས་གཟུངས་འདུས་སམ་གཟུངས་འབུམ་དུ་གྲགས་པ་བྱིན་འགྲེལ་བས་རྣམ་གྲངས་ཉི་བརྒྱ་ལྷག་ཅིག་ཞུས་ཤིང།
གཞན་ཡང་། ལུང་དང་མན་ངག་མང་པོ་ནོས་པའི་བླ་མ་སྐུ་དྲིན་ཆེ་བ་གཅིག་ཡིན་གསུང།Teachings from Sa bzang ma tiཆོས་རྗེ་ས་བཟངས་མ་ཏི་པཎ་ཆེན་པ་ལ་གཤེད་དམར་ལྷ་ལྔའི་དབང་དང།
ཤིན་ཏུ་སྤྲོས་མེད་ཀྱི་བསྐོར་ཚང་བ་དང། གཞན་ཡང་དབང་ལུང་མན་ངག། སྒྲ་དང། སྙན་དངགས་རྒྱུད་བླ་སོགས་མང་དུ་གསན་ཅིང། དུས་ཕྱིས་བཟང་ལྡན་གྱི་ཟུར་ཆོས་པ་མཛད་དུས།
ཆོས་རྗེ་དེར་ཕེབས་ནས་མཆོད་རྟེན་ལ་སྐོར་བ་གཅིག་མཛད་གིན་འདུག་པའི་སར་བྱོན། རྗེ་པ་འདིར་ཙམ་ཅིག་བཞུགས་ན་ཞུས་པས། ཉིད་ཅི་མཛད་གསུང། སྦྱོར་དྲུག་གཅིག་ཞུ་བསམ་ཞུས་པས། དེ་ཙམ་གཅིག་གདོད་གསུང།
འོ་ན་ཐུགས་རྗེས་འཛིན་པར་ཞུ་ཞུས་པས། དེ་ག་ནས་སྐྱབས་འགྲོ་ཆོག་སྒོམ་ལ་བཞུགས། སྒོམ་ཁང་དུ་བཞུགས་ཡོད་པའི་ནམ་ཐོ་རང་པ་གཅིག་གཟིགས་སྣང་ལ། ཆོས་རྗེས་པས་ཐང་རྐྱ་གཅིག་མཛད། ཕྱག་གཉིས་ཀའི་ཕྲག་པ་ནས་འཁྲིག་མའི་བར།
ཕྲེང་བ་

རིགས་མི་འདྲ་བ་དུ་མས་གང་བའི་ཕྱག་གཉིས་ཀས་ཀ་པཱ་ལ་ཆང་གིས་བཀང་པ་གཅིག་བསྣམས་ནས། ཉིད་འདི་གསོལ་གསོལ་གསུང། ང་ཇོ་གདན་ཡིན་པ་ལ་བཏུང་བས་མི་འོང་ངོ་ཚ་དགོས་པ་གཅིག་ཐུགས་པ་འཁྲུངས་ཀྱང། བླ་མས་གནང་བ་ཡིན་པས་མཐུང་དགོས་དགོངས་ནས་གསོལ་བས།
ཞལ་གྱི་ཟུར་ཕུག་དུ་དུམ་རེ་བོ་རྣལ་སད་དུས་ཞལ་ན་ཡར་ཀྱུར་དྲི་ཆིལ་བ་འདུག། དེའི་ནང་ཞོགས་ནམ་ལངས་པ་ན། ཆོས་རྗེ་ཕེབས་ཉིད་ཨེ་བདེ་གསུང། ངའི་ཀྱུར་དྲི་འདི་ཆོས་རྗེས་ཨེ་ཚོར་ན་དགོངས་པའང་བྱུང།
དེའི་ཉམས་སྣང་ཆོས་རྗེ་ལའང་ཞུས། དེ་ནས་གཟུང་སྟེ་གསང་སྔགས་ཕྱི་ནང། རྒྱུད་སྡེ་གོང་འོག། ཐེག་པ་མཐོ་དམན་གང་ལའང་ཕྱོགས་རིས་མེད་པར་བློ་གྲོས་རྒྱས་པ་གཅིག་བྱུང།
འོད་གསལ་གྱི་སྣང་བའང་རྒྱུན་ཆད་མེད། ཆོས་རྗེ་ལའང་སངས་རྒྱས་དངོས་ཀྱི་འདུས་ཤེས་བསྐྱེས། དེ་ནས་བཟུང་སྟེ། དབང་ལུང་མན་ངག་མང་པོ་གནང། ཤིན་དུ་མཉེས་པར་མཛད་དོ། ཆོས་རྗེས་རྒྱལ་སྲས་རིན་པོ་ཆེའི་དྲུང་དུ།
སྨོན་འཇུག་གི་སྡོམས་པ་བླངས། བློ་སྦྱོང་དོན་བདུན་མ་དང། དོན་རྒྱད་མ་དང། མཚན་བྱང་འཁོར་ལོ་དང། རྨ་བྱ་དུག་འཇོམས་དང། སེམས་དཔའི་རིམ་པ་སོགས་བློ་སྦྱོང་གི་བསྐོར་དང།
སྤྱོད་འཇུག་ཚར་གཅིག་བསན། གཞན་ཡང་གདམས་པ་མང་དུ་ཐོབ་གསུང། ཆོས་རྗེ་ཕྱོགས་ཐམས་ཅད་ལས་རྣམ་པར་རྒྱལ་བའི་དྲུང་དུ་དུས་འཁོར་ཡོངས་རྫོགས་ཀྱི་དབང་དང། སྦྱོར་བ་ཡན་ལག་དྲུག་རྫོགས་པར་ཞུས།
དུས་ཕྱིས་སེ་མཁར་ཆུང་དུ་དུས་འཁོར་གྱི་རྒྱུད་གསན། དེའི་དུས་ཆོས་གྲྭ་ན་གསའ་ག་ལི་འགྲེམས་པ་གསུམ་རྒྱ་རྩམ་དང། གསོལ་ཇ་བ་རྒྱུགས་པའི་ཆོས་དཔོན་བརྒྱད་བཅུ་རྩམ་ཡོད་པའི་ནང་ན་དུས་ཀྱི་འཁོར་ལོའི་ཚུལ་ལ་མཁས་པར་གྲགས།
རྒྱུད་རྫོགས་པ་དང། རྗེའི་ཞལ་ནས་ཁོ་བོས་ཤེས་པའི་བཤད་པ་དེ་རྩམ་ཡིན། ཁྱེད་རྣམས་སོ་སོ་ནས་རྒྱུད་ཀྱི་དགོངས་པ་དང། གྲུབ་མཐའི་རྣམ་བཞག་རེ་བཞོག་ལ་ཡིག་ཆུང་རེ་ཁྱེར་བྱོན།
ཁོ་བོའི་སེམས་དང་གང་མཐུན་པ་དེ་ལ་ཐེ་ཚོམ་བྱེད་པ་ཡིན་གསུངས་པས་

མཁས་པ་ཐམས་ཅད་ཀྱི་ཤོག་དྲིལ་རེ་ཕུལ། ནང་པར་དེ་འདིས་ཁོ་བོའི་གྲུབ་མཐའ་གོ་འདུག་གསུང་ནས། ངའི་ཤོག་དྲིལ་དེ་ལ་ཕྱག་རྟགས་མཛད་བྱུང་གསུང། འདི་ནི་རྩ་བའི་བླ་མ་རྣམས་ཀྱི་ནང་ནས་མཆོག་ཏུ་འཛིག་པར་འདུག་གོ།
ཐོས་བསམ་སྒོམ་ལས་སྐད་ཅིག་མ་ཡེངས་པར། འཆད་རྩོད་རྩོམ་པས་བསྟན་པ་གསལ་བར་མཛད། སྡོམ་གསུམ་ནོར་བུ་མིག་འབྲས་བཞིན་དུ་བསྲུང། རྒྱལ་སྲས་གཙོ་བོ་ཆོས་རྗེའི་ཞབས་ལ་འདུད། ཕ་རོལ་ཕྱིན་དང་རྡོ་རྗེ་ཐེག་པ་ཡི།
བཀའ་དང་བསྟན་བཅོས་བསྒྲུབ་ཐབས་མན་ངག་གི། ཉན་བཤད་མཐར་ཕྱིན་བཤད་གྲྭ་སྡེ་བཙུགས་ནས། པཎ་ཆེན་ཁྲི་མནན་རིང་ལུགས་བསྐྱངས་ལ་འདུད། དེ་ཡང་འདི་སྐད་གསུང་སྟེ། བྱང་པ་འཇམ་དབྱངས་ནམ་མཁའ་རིན་ཆེན་གྱིས་བཟང་ལྡན་གྱི་ཆོས་གྲྭ་གཟིགས་ནས།
དྲུང་ནས་ཟུར་ཆོས་པ་གཅིག་ལ་བསྐོས། བཙུན་ཆུང་བཅུ་དྲུག་སྤྲད། དེ་ལ་རྟེན་པའི་ཉན་བཤད་ལོ་བཅུ་གཅིག་བར་མཛད། རྟིང་སུ་ཆོས་སར་གྲྭ་པ་གསུམ་བརྒྱ་རྩམ་ཡོད་པ་བྱུང།
ད་ལྟའི་བྱང་པ་བསོད་སྐྱབས་འདི་དང། ཆོས་རྗེ་མཆོག་བཟང་ལེགས་པའི་བློ་གྲོས་སུ་གྲགས་པ་འདི། འཆད་ཉན་འཇོག་འཚམས་ཀྱི་བཙུན་ཆུང་རེ་ཡིན་གསུང། དེ་དུས་བཟང་ལྡན་གྱི་ཟུར་ཆོས་དང།
སེར་ཆེན་གྱི་མཁན་པོ་སྦྲག་གི་ཡོད། ཆོས་རྗེ་པཎ་ཆེན་པ་ལ། ཕག་མོ་ཐོན་འབྱུང་གི་རྒྱུད་ནས་བཤད་པའི་ཕག་མོ་ཤེས་རབ་གསལ་བྱེད་ཀྱི་རྗེས་སྣང་དང་ཆོས་སྐོར་གསན། ཅུང་གི་ཕུལ་སྐོར་དེ་ཤེད་ན།
ལ་རུ་བའི་ཕུག་པར་གྲགས་པའི་བྲག་ཕུག་དུང་གི་ཁོག་པ་འདྲ་བའི་སྟེང་ན་ཕུག་པ་ཡོད་པ་རེ་བས་བཀག་ན་མུན་པ་ཐུབ་པ། དེ་གསལ་ན་ཕྱག་དཔེ་གཟིགས་ལ་ནང་ཡངས་པ། མདོ་ན་བླ་གཡེ་ཐོག་ཡོད་པ་གཅིག་ཡོད་འདུག་པ་དེར།
ལམ་འབྲས་ཀྱི་འཁྲུལ་འཁོར་དང་། ཕག་མོའི་བསྙེན་བསྒྲུབ་མཛད་དེ། དེར་ཞལ་གཟིགས་པར་ནི་གྲགས། རྗེ་པ་རང་ནི་མི་གསུང་ངོ། དེ་དུས་སློབ་དཔོན་བཟང་པ་བཙུན་ཆུང་དུ་ཡོད་འདུག་པའི་རྟོག་པ་ལ།
མཁེན་གཉག་དཔོན་འདི་འབབས་འདོད་

པ་ཡིན་པ་འདྲ། མལ་གྱི་འོག་ན་ནི་དོར་མ་གཅིག་བཅུག་འདུག། ཐོ་རངས་ཁ་ནི་སྐྱོ་གླུ་རང་ལེན་གྱི་འདུག། ཅི་ན་བསམ་པ་བྱུང་གསུང། དེའི་དུས་ཕག་དཀར་གྱི་བསྟོད་པ་འདི་གསུངས་པ་ཡིན་པར་བྱུང་ངོ་ དེ་ནས་རྡོ་རྗེ་རྣལ་འབྱོར་མའི་ཞལ་གཟིགས་པར་ཡང་གྲགས།
མཁས་མཉམ་པ་མང་པོ་ཡང་འདུས་དེ་རྣམས་ལ་། གང་ལ་གང་འདུལ་གྱི་གདམས་པ་འདྲེན་པའི་ཐེག་པ་གསུམ་པོ་དག་བཅོམ་ལྡན་ངེས་པར་གསུངས་ལེགས་ན། རྒྱུ་འབྲས་ལྷུན་གྲུབ་དུ་ཕྱོད་ཅིང།
སངས་རྒྱས་གཞན་ནས་མི་འཚོལ་བའི། ངེས་པའི་ཐེག་པ་ཅིས་མ་གསུངས། ཞེས་པའི་ལན་དུ། རྒྱུ་ལ་མོས་པ་རྒྱུ་ཆོས་ཀྱི། འཁོར་ལོ་རབ་ཏུ་བསྐོར་བྱས་ནས། རྡོ་རྗེ་ཐེག་པའི་ཉེ་ལམ་ཞིག།
མ་འོངས་དུས་སུ་འབྱུང་པར་འགྱུར། ཞེས་གསུངས་པའི་དོན་ཐུགས་ལ་བཞག་ནས། སྒྲ་དོན་དུ་གཉེར་བ་ལ་སྒྲའི་བསྟོས་དང། ཚད་མ་དོན་དུ་གཉེར་བ་ལ་ཚད་མ། བྱམས་ཆོས་དོན་དུ་གཉེར་བ་ལ་བྱམས་ཆོས། མངོན་པ་གོང་འོག་དོན་དུ་གཉེར་བ་ལ་མངོན་པ།་འདུལ་བ་དོན་དུ་གཉེར་བ་ལ་འདུལ་བ།
སྙན་དངགས་དོན་དུ་ལ་གཉེར་ལ་སྙན་དངགས། དབང་དང་མན་ངག་དོན་གཉེར་དུ་ལ་དབང་དང་མན་ངག། མདོར་ན། གང་ལ་གང་འཚམ་གྱི་གདམས་པས་གདུལ་བྱ་རྣམས་ཚིམ་པར་མཛད་དེ།
འཆད་ཉན་ཀྱང་ཤིན་དུ་འཕེལ། གྲ་དཔུང་ཀྱང་ཆེ། དཔོན་རྣམས་ཀྱང་ཐུགས་ལ་འདོགས་པས། གྲ་པ་བྱིན་ཤེ་མོ་ཆེ་ཞིང། ཁ་གྲག་དྲགས་པའི་སྟོབས་ཀྱིས། ཅུང་བྱང་ཆུབ་སེམས་ཀྱི་བསམ་བློ་དང་འགལ་དགོས་ཀྱིས་ཐུགས་སྐྱོ་བའང་བྱུང།
ཅུང་པ་ཆོས་གཞོན་བྱ་བ་དང། གྲ་པ་རྣམས་ཐུག། རྒྱ་འདྲེ་ཆེན་པོ་སྦྱར། འཇམ་དབྱངས་པ་ལ་ཞལ་ལྟ་ཞུར་བྱོན་པས་འཇལ་ཁ་མ་གནང་པས། ཐུགས་མུག་ནས།
ཆོས་ཀྱིས་འབྱོར་ཀྱང་ནོར་སྤྱོད་དང་མི་ལྡན་ཞིང། བདེན་ཚིག་ཡོད་ཀྱང་ཞུ་བའི་སྐབས་མེད་ལ། ཉེས་པ་མེད་ཀྱང་ནག་ཅན་གཉག་ཕུ་པས། ཞུ་བའི་ཚིག་འདི་བཅུང་ཟད་གསན་པར་རིགས། ཆེན་པོ་འབི་མ་ལ་ལ་འབུལ་གྲོགས་བཅོལ།
རང་

བསྐུལ་མའི་ཚིག་སྤྱད་འདི་མཛད་པ། ད་ཅིས་ཀྱང་དགོས་པ་མེད། འཇིག་རྟེན་ཆོས་བརྒྱད་སྤངས་པའི་སྙིང་ནས་རང་ཆོས་གཅིག་བྱེད། དེ་ཐོག་མར་ཡུལ་ཕྱོགས་སྤོང་པ་གལ་ཆེ་བར་འདུག་པས། ཕྱོགས་གེག་མོ་ཞིག་ཏུ་འགྲོ་དགོས་དགོངས་ནས།
ཆོས་བྱེད་ཀྱི་གྲ་པ་རེའང་ཟླ་གྲོགས་ལ་འཚོལ་གྱིན་ཡོད་པའི་སྐབས་སུ། ནང་གཅིག་བཟང་ལྡན་གྱི་གཟིམས་ཆུང་གཅིག་ན་བཞུགས་པའི་ཚེ་རྨི་ལམ་དུ། ནམ་མཁའི་མཐོངས་ཡའི་ན། ཁྲི་ཆེན་པོ་གཅིག་གི་སྟེང་ན།
ཁྲ་ཕུང་ཕུང་པ་གཅིག་འདུག། དེ་ལ་འཛེག་པའི་རྐས་རིངས་གཅིག་གཙུགས་འདུག་པ་ལ། མི་འགའ་རེ་ཨེ་ཐར་ལྟ་ཡིན་འདུག། དེ་རྣམས་ན་རེ། ཁྱོད་འཛེགས་དང་ཟེར། དེ་ལ་འཛེགས་པས་རྩེ་མོར་སླེབ་དེར་ལྟས་པས།
ཐུབ་པའི་སྐུ་གཅིག་དང་དུང་དཀར་གཉིས་འདུག་དེར་གཅིག་བུས་པས། དེའི་སྒྲ་ཡིས་སྟོང་ཁམས་ཐམས་ཅད་ཁྱབ་པ་གཅིག་བྱུང་པ་རྨིས་གསུང། དེ་དང་དུས་མཉམ་པར་ཇོ་གདན་པ་རྣམས་ཀྱིས་མཁན་པོའི་ཟན་ཧྲིལ་བྱས།
ཟན་ཧྲིལ་རྗེ་ལ་བྱུང་པ་དང་དུས་མཉམ་པར་འདུག་གསུང། ཡང་ས་སྐྱ་ཚོགས་ན་དགེ་བཤེས་སྒྲེས་པ་ལ། ཉ་དབོན་པ་དང་། མཆད་ཉན་པའི་བར་ཤར་བ་ལ་རྗེ་དང། གྲ་པའི་ནང་ན། ཀརྨ་བ་དཀོན་གཞོན་དང་།
གཞོན་པ་ལ་མཁེན་སངས་རྒྱས་དཔལ་དང། སློབ་གཉེར་བ་རྣམས་ཀྱི་ཁྲོད་ན་རེད་མདའ་ཇོ་བཙུན་གཞོན། བློ་བ་སྟོན་པ་བཟང་པར་གྲགས་པ་ཡིན་ཞེས་གཞན་རྣམས་སློང་པ་ཡིན་འདུག། དེ་དུས་ཀརྨ་བ་དཀོན་གཞོན་དང།
རྒྱུད་བླའི་དགོངས་དོན་གྱི་ཆ་ལ་ཚོགས་སུ་སྒྲོགས་གླེང་མཛད། རྗེ་པས་རྒྱུད་བླའི་འགྲེལ་པའི་ལུང་གཅིག་དྲངས་ནས། ལུང་ཁྱབ་ཀྱི་འཁོར་གསུམ་ལན་མེད་གཅིག་མཛད་པ་ན། དཀོན་གཞོན་ན་རེ། ལུང་དེ་འདྲ་འགྲེལ་པ་ན་མེད།
འགྲེལ་པའི་སྟོད་སྨད་བྱིན་ངའི་བློ་ལ་ཡོད་ཟེར་བ་བྱུང་པ་ལ། གཉིས་ཀའི་ཆོས་གོས་འཇམ་དབྱངས་པའི་ཕྱག་དུ་བཞག། འགྲེལ་པ་ན་ཡོད་མེད་ཀྱི་རྒྱལ་བྱས། འགྲེལ་པ་སླངས་ནས་གཟིགས་པས་གསུང་བཞིན་དུ་འདུག་ནས།
རྗེ་པས་གྲལ་ལ་ཆོས་གོས་ཁྱེར་ནས་རྒྱུགས་པས། ཁོང་པ་འུ་ཐུག་བྱུང། དེར་འཇམ་དབྱངས་པ་ན་རེ་འདིར་ཐོང་དང་ང་ཡིས་

ལྟའོ་ཟེར། འགྲེལ་པ་ཕྱག་དུ་ཕུལ་བས། ཁྱེད་གཉིས་ཀ་བདེན་པར་འདུག། འདི་སྟོད་ཡ་གི་ལ་རྙེད་པ་ཡིན་འདུག་ཟེར། ཆོས་སོ་ཐ་དད་དུ་གཏད། དེ་ནས་གཟུང་སྟེ། གྲུབ་མཐའ་ཆ་ལ་བརྩོད་དགོས་པ་མང་དུ་བྱུང་ཀྱང་ཕམ་མ་མྱོང་གསུང་
སློབ་གཉེར་གྱི་དུས་ཤ་དུམ་རེ་ཟ་ཡི་ཡོད་པ། ནམ་གཅིག་འཇམ་དབྱངས་པ་ན་རེ། ཇོ་གདན་གྱི་སྐ་གསེབ་ནས་གྲི་བཏོན་ཤ་ཟ་བ་འདི་རང་འཇིགས་གསུང་པ་ཤིན་དུ་ངོ་ཚ། དེ་ནས་དཀར་གསུམ་དང།
སྟན་གཅིག་གི་དང་ཚུགས་འདི་འཆོར་མ་མྱོང་གསུང། མདོར་ན་བསླབ་པ་གསུམ་ལ་གཅེས་སྤྲས་མིག་གི་འབྲས་བུ་ལྟར་མཛད་པ་ཡིན་འདུག་གོ དེས་ན་རྣམ་འཕྱང་ཞེས་བྱ་བ་ས་ཕོ་ཁྱིའི་ལོ་ལ་བསྙེན་པར་རྫོགས་པ་ནས་བཟུང་སྟེ།
ཞི་བ་ཞེས་བྱ་བ་ས་མོ་བྱའི་བར་ལོ་བཅུ་གཉིས་ཀྱི་རིང་ལ། ཕྱི་ནང་གི་སློབ་གཉེར་མཐར་ཕྱིན་པར་མཛད། དེ་ནས།མིག་དམར་ཞེས་བྱ་བ་ཤིང་ཕོ་བྱི་བའི་ལོའི་བར་ལོ་བཅོ་ལྔའི་རིང་ལ། མཚན་ནི་ཐེག་པའི་བཤད་ཉན་མཛད།
བཟང་ལྡན་དགེ་འཕེལ་ཞེས་པའི་བཤད་གྲྭའི་རྒྱུན་ཚུགས། མཆད་ཉན་གྱི་སྒོ་ནས་སངས་རྒྱས་ཀྱི་བསྟན་པ་གསལ་བར་མཛད་པ་ཡིན་ནོ།Invited by Gong ma grags pa rgyal mtshanདེ་ནས།
སྒོམ་གཅིག་རང་བྱེད་དུ་འགྲོ་དགོས་པའི་འདུན་པ་དྲག་པོ་ཡོད་པའི་དུས་སུ། སྣེ་གདོང་ནས་གོང་མ་མི་དབང་ཆེན་པོ་གྲགས་པ་རྒྱལ་མཚན་དཔལ་བཟང་པོའི་བཀའ་ལུང་གདན་དྲངས། ཚོགས་ཀྱི་དབུ་མཛད་ལ་འབོད་མི་བྱུང་པ།
འབྲོས་པར་རྩམས་ནའང། ལ་སྟོད་བྱང་པས། བཀའ་ལུང་གི་འཇིགས་པ་མ་བཟོད་པར་འབྲོས་ས་མ་རྙེད་པར་དབུས་ལ་ཡོང་དགོས་པ་བྱུང། མར་ལམ་ཕུང་པོ་རི་བོ་ཆེའི་ཐད་ཀྱི་ཐང་དེ་ལ་ཡོང་དུས། ནམ་མཁའ་དང་རིག་པ་དབྱེར་མེད་དུ་འདྲེས་ནས།
འཇིག་རྟེན་གྱི་ཁམས་བྱིན་སེམས་ཀྱི་ཁྱབ་པ་སྣང་བ་ཐམས་ཅད་རང་གི་སེམས་སུ་སོང་ནས། སྣང་སེམས་དབྱེར་མི་ཆེད་པའི་ཉམས་རྡ་ཕྱགས་ཕྱེད་ཙམ་གྱི་བར་དུ་བྱུང་གསུང།
རིན་དཔུངས་སུ་ཕེབས། དེ་ནུབ། སློབ་དཔོན་ནམ་རྒྱལ་བས་ཆོས་ཀྱི་འབྲེལ་པ་ཞུས། དེ་ན་ངུར་རྨིག་དངོས་ལ་བྱོན་པའི་ལམ་ཁར། སྐྱོག་པོ་དགོན་པའི་

བླ་མ་གཅིག་ལ། ཐོད་པ་མཚན་གསེར་གྱི་མདོག་ཡོད་པའི་ཁྱད་པར་ཅན་གཅིག་ཡོད་པ་དེ། སང་འདི་ན་མར་རྟ་མགྲིན་གྱི་སྤྲུལ་པ་གཅིག་འབྱོན་པར་ཡོད་པ་དེ་ལ་ཕུལ་ཟེར་བའི་རྨི་ལམ་བྱུང། སང་དེ་ལམ་ཁར་དགུགས་པས་རྗེ་པ་དཔོན་སློབ་བྱོན་དང་འཇལ།
གཞན་ནི་སུ་མ་བྱོན་འདི་ག་ཡིན་པར་འདུག་ཟེར་ནས་ཐོད་པ་ཕུལ། རྟ་མགྲིན་ཆོས་བསྐོར་འགའ་ཞུས་གསུང། ཐོད་པ་དེ་དུས་ཕྱིས་སློབ་དཔོན་བསོད་རྒྱལ་གྱི་གོ་མ་ཆོད་པར་ཕོ་རོག་གིས་ཁྱེར་ནས་ཅག་འདུག།
དེ་ཉིན་ཡུལ་ལྷ་བ་དཔོན་ས་པ་བུ་ཆུང་ཚེ་མ་གཉིས་འདུག་པའི་གཅིག་གིས་སྒྲ་མི་ཤེས་པ་ལ། རྗེ་པ་དཔོན་སློབ་འཇལ་དུ་ཡོངས་བྱིན་རླབས་ཞུས་པས། སྒྲ་མི་ཤེས་པ་དེའི་རལ་ལུ་ན་བཟུང།
ཁར་ཞལ་ཆབ་བཏབ་པས་ཧགས་ཧགས་ཟེར། དེ་འཕྲལ་ལ་སྒྲ་ཞེས་པ་བྱུང་ནས་ཤིན་དུ་དད་པར་གྱུར་སྟེ་སྦྱིན་བདག་གིས་གཙོ་བོ་བྱས། བྱིས་པ་དེ་གཉིས་ནི། ད་ལྟའི་དཔོན་བཟང་པ་དང་། དཔོན་སྐྱིད་པ་གཉིས་ཡིན་པར་སྣང།Visit
of Gong dkarདེ་ནས་གོང་དཀར་དུ་ཕེབས་དེ་དགོངས་གཞིས་ཁ་ན། ཟུལ་ཕུ་བ་དང་། གསང་ཕུ་གླིང་སྟོད་སྨད། བདེ་བ་ཅན་རྣམས་ཀྱི་གདན་ས་བའང་བྱོན་འདུག་པ་དགོངས་ཇ་གཅིག་ལ་མཉམ་པོ་བྱུང།
ཐམས་ཅད་ལ་གོས་འབོལ་སུམ་སྟན་སྙེལ་འབོལ་དང་བཅས་པ་རེ་འདུག། ཆོས་ཀྱི་འབྲེལ་གཏམ་བྱུང། རྗེ་པས། བདེ་བཤེགས་སྙིང་པོའི་བཤད་པ་དང། གཞན་པ་སྟོང་གི་གྲུབ་མཐའ་བསྐྱངས་པས། དྲུང་གེ་སར་ཆོས་རྒྱལ་བ་མཉེས་ཏེ།
སང་ཞོགས་ཁོ་རང་གིས་སྤོས་ཕོར་གྱིས་གསུས། བཞུགས་ཁྲིའི་གཡས་སུ་གོས་འབོལ་གསུམ་རྩེགས་ནས་འདུག་པ་ལ། ཞུ་བ་ཕུལ་བས་མ་གསན། "ཁྱོད་རང་ཚོགས་ཀྱི་མཁན་པོ་བྱེད་ནའང་གྱིས་ཡོན་བདག་ངས་བྱེད་པ་ཡིན།
མི་བྱེད་ནའང་བཞོག། ངའི་རྩ་བའི་བླ་མ་དེ་ཁྱེད་ལ་འཆོལ་བ་ཡིན"་གསུང་ནས། གདན་དེ་ལ་སྡོད་དགོས་པ་བྱུང་གསུང།དེ་ནས་ཡར་ལུང་དུ་ཕེབས། དེ་གོང་ཐན་པ་ཆེན་པོ་བྱུང་འདུག་པ་ལ།
སླེབ་པའི་དགོངས་ཆར་ཆེན་པོ་བབ་པས། བྱིན་གྱིས་དགེ་འདུན་སྒང་པའི་མཁན་པོ་སོ་མ་གཅིག་

ཕེབས་ཡོད་འདུག་པའི་སྐྱོས་མ་ཡིན་ཞེས་གླང་བའང་བྱུང།གུང་ལོ་བཞི་བཅུ་བཞེས་པའི་དུས། མི་དམར་ཞེས་བྱ་བ་ཤིང་པོ་བྱི་བ་ལོའི་ཆུ་སྟོད་ཟླ་བ་ལ། སྐལ་བཟངས་ཀྱི་སངས་རྒྱས་བདུན་པ་རབ་གསལ་ཞེས་བྱ་བ་འཚང་རྒྱ་བར་ལུང་བསྟན་པའི་པཎྜི་ཏ་ཆེན་པོ་ཤཀྱ་ཤྲི་བྷ་ཏྲའི་ཁྲི་མནན་ནས།
སྟན་གཅིག་གི་རིང་ལུགས་བླ་ན་མེད་པ་སྐྱངས་ཏེ། མྱོས་ལྡན་ཞེས་བྱ་བ་ས་མོ་ཡོས་ཀྱི་སྨིན་དྲུག་ཟླ་བའི་བར་ཚོགས་པའི་མཁན་ས་བཟུང།
མཁན་པོར་བསྐོས་པའི་ཞོགས། རྩེ་ཐང་པའི་སློབ་དཔོན་གཞོན་པ་སྟོན་པ་བཟང་པོར་གྲགས་པ་གཅིག་དང་སྒྲོ་གླེང་མཛད་དེ། ཐལ་འགྱུར་རྒྱལ་བའི་ང་རྒྱལ་བསྐྱེས་ནས་གྲུབ་མཐའ་བཤད་པ་དང། སྐྱོང་ལུགས་འདི་འདྲ་གཅིག་དགོས་པ་ཡིན།
སྤྱིར་མདོ་རྒྱུད་མཐའ་དག་གི་དགོངས་པ་ཤེས་པ། རིག་པའི་གནས་ལྔ་ལ་སྦྱངས་པ། ཐེག་པ་གསུམ་གྱི་རྣམ་བཞག། གྲུབ་མཐའ་བཞིའི་འདོད་ཚུལ་ཡི་དམ་ལྷའི་སྣང་བ་ཐོབ་པ། སྒོམ་པའི་ཉམས་མྱོང་།
དེ་རྣམས་ལ་སོ་སོར་འབྱེད་པའི་བློ་ཕྱོགས་ལྷུང་དང་བྲལ་བ་གཅིག་དགོས་པ་ཡིན། གྲལ་ལ་གོང་ནས་དབོན་ཞང་གི་ཐོག་གྲངས་པའི་དཔོན་སྐྱ་འཇིགས་སུ་རུང་བ་མང་པོ་དང། དགེ་འདུན་ཚོགས་པའང་མང་པོར་ཡོད།
སྒྲོ་གླེང་གི་འཕྲོ་མ་ཆོད་པར། ཡ་གཏམ་རན་བྱུང་པས། དེ་འཕྲལ་གཏམ་བཤད་རྒྱས་པ་བཏང་པས། བྱིན་ཧ་ལས་པ་དང། འགའ་ཞིག་ངོ་འཚར་སྐྱེ་བའང་བྱུང་གསུང། མེ་ཏོག་འཐོར་བའི་དུས། ཕྱི་ན་ཡོད་པ་རྣམས་ཀྱིས་གཟིགས་པ་ལ།
ཕོ་བྲང་སྣེ་གདོང་ལ་འཇའི་གུར་ཕུབ་པ་དང། མེ་ཏོག་གི་ཆར་བབས་པ་སོགས་མཐོང་པའང་བྱུང་འདུག་ཟེར་རོ། རི་ཕྲན་དབུས་ན་ལྷུན་པོ་ཇི་བཞིན་དུ། བསྟན་འཛིན་དབུས་ན་རྩོད་བྲལ་ལྷ་ངེ་བ།
ཆོས་མཐུན་དྲི་བ་བྱུང་ཚེ་སྤོབས་པ་རྒྱས། མི་འཇིགས་མངའ་བསྙེས་ཆོས་རྗེའི་ཞབས་ལ་འདུད། དེའང་འདི་སྐད་ཐོས་ཏེ། སྔར་ཁ་མ་བཟོ་བ་ལ་བརྟེན་ནས། ཕྲ་དོག་སྐྱེས་པ་དང། གྲུབ་མཐའ་སྡང་ཞུགས་བྱེད་པ་མང་དུ་བྱུང་པའི་རྩེ་ཐང་པ་རྣམས་

ཀྱིས་གྲོས་བྱས། ཁོང་པ་སྟོན་པ་བཟང་པོ་གཅིག་ཡོད་འདུག་སྟེ། ཁ་པོ་དེ་ཆེ་གྲགས་པས། ཁྱེད་སློབ་དཔོན་སངས་རྒྱས་རྒྱལ་པོས་རྨ་ཕེབས་པ་གཅིག་ཨེ་ཡོང་ལྟོས་ཟེར་ནས། བསམ་བློ་མ་ཁྱེར་དེ་བྱུང། ཁོང་གིས་གཞུང་གཅིག་ཀྱང་དྲིས།
དྲི་བ་མང་པའང་མཛད། དེ་ལ་གཞུང་སྟེངས་ཀྱི་ཐལ་གྱུར་གཅིག། སྟོབས་མཚུངས་པ་གཅིག། ཚིག་འཁྲི་གཅིག་དང་གསུམ་བྱས། ཁ་སང་གི་ཁ་ཕོ་དེ་ཐོན་ཟེར། ཨེན་ཁོང་གི་གནད་དེ་མ་གོ་འདུག་པས།
གཞུང་རྒྱབ། སྟོབས་མཚུངས། ཚིག་འཁྲི་གསུམ་ལ། ཐལ་གྱུར་གཅིག་སྟོབས་མཚུངས་གཅིག། ཚིག་འཁྲི་གཅིག་དང་གསུམ་བཏང་པས། འཁོར་གསུམ་ཁེལ། ཁོང་པ་ཤིན་དུ་མམ་པར་བྱས། དེ་ནས་བྱིན་གྱིས་ཁོང་ལ་རྩོད་མི་ཕོད་པར་འདུག་ཟེར་ནས།
ཇོ་གདན་སྟོན་ཤག་པས་ཞུ་བ་པོའི་ཐིལ་མཛད། ཐེག་པ་གསུམ་དང། བསླབ་པ་གསུམ་དང། རྒྱུད་སྡེ་བཞི་དང། གྲུབ་མཐའ་བཞི་དང། མདོ་སྔགས་ཀྱི་ཁྱད་པར་སོགས། ཐེག་པ་སོ་སོའི་འདོད་ཚུལ་དང།
དགོངས་པ་གང་ཡིན། ཤིན་དུ་ཟབ་པ་བདེ་གཤེགས་སྙིང་པོའི་དྲི་བ་སོགས་མང་དུ་བཀོད་པའི་དྲི་བ་བྱུང་པ་ལ་དྲིས་ལན་ལེགས་བཤད་རྒྱ་མཚོ་མཛད། ཐམས་ཅད་ཀྱི་ཚད་མར་འཛིན། དུས་ཕྱིས་ཀྱང།
པཎ་ཆེན་ནས་དེང་སང་གི་བར་ལ་ཚོགས་པ་སྡེ་བཞི་ལ་མཁས་བཙུན་བཟང་གསུམ་སོགས་གང་གི་ཆ་ནས་ཀྱང། རྗེ་རིན་པོ་ཆེ་ལས་འཇིགས་པ་མ་བྱོན་པར་འདུག་ཞེས་བྱིན་ཞལ་འཆམ་པར་འདུག་གོ། རྟ་དཔོན་ཨ་དགེ་བའི་གཞི་བ་ལ།
རྒྱལ་པོ་གཅིག་གིས་བདག་བྱེད་པ་བྱུང། དེར་གྲལ་ལྔའི་དབང་ཚར་གཅིག་བྱས། ཁོ་རང་སྐོར་དང། སྐོ་ལ་བསྲུང་པ་བཏགས་པས། རྒྱལ་པོས་མ་རྙེད་པར། དུས་ཕྱིས་གནོད་པ་མེད་ཅིང། དེའི་གྲགས་པས། ནད་པ་གང་ཡོད་ཀྱི་སར།
དབང་དང་གདམས་པ་གནང་པ་ལ་ཕེབས་དགོས་པ་བྱུང་སྟེ། ཐམས་ཅད་ལ་ཕན་

ཐོགས་པ་བྱུང་གསུང། ཡར་འབྲོག་ཧྱེང་དུ་ཆེན་པོ་རྩ་ཡོན་ཡིན་ནའང། གྲུབ་མཐའི་ཕྱོགས་ཞེན་བྱས། མཁན་ཆེན་སངས་རྒྱས་དཔལ་བ་དང། བདེ་གཤེགས་སྙིང་པོའི་ཆ་ལ་རྩོད་པ་མཛད་དེ། རྩོད་ཡིག་གྲྭ་ས་བྱིན་དུ་འགྲིམ།
གང་རྒྱལ་བ་དེ་ལ་གཉིས་ཀ་འཇུག་དགོས་ཟེར། བསྟན་པ་དཔང་དུ་གཙུགས་པའི་རྩོད་པ་བྱེད་དགོས་བྱུང་པ་ལ། སང་པ་ན་རེ། སེམས་ཅད་གྱི་རྒྱུད་ཀྱི་བདེ་གཤེགས་སྙིང་པོ་དང། དེ་བཞིན་གཤེགས་པའི་རྒྱུད་ཀྱི་བདེ་གཤེགས་སྙིང་པོ་དེ་གཅིག་གམ་མི་གཅིག་ཟེར།
དབྱེར་མེད་བྱས་པས། སྲབ་ཁས་ལེན་མེད་ན། མཐུར་ལྟག་རྐོན་བྱེད་ཟེར་ནས། དེ་གཉིས་གཅིག་པའམ་ཐ་དད་གང་རུང་དུ་ཐལ། དངོས་འགལ་བར་ན་ཕུང་གསུམ་མེད་པའི་ཕྱིར་ཟེར་བ་ལ།
བདེན་པ་གཉིས་དེར་ཐལ། དེའི་ཕྱིར་བྱས་པས། འདོད་ཟེར། འོ་ན་འདོད་བྱས་པས། མཐུར་ལྟག་རྐོན་ཨེ་བྱུང་ཟེར། ངེད་ཀྱིས་གཅིག་པ་དང་མི་གཅིག་པ་གང་དུའང་ཁས་མ་བླངས། གསུང་བ་སོགས་ཀྱི་རྩོད་ཡིག་བཀོད།
ཁོང་པ་ཤིན་དུ་ཕམ་པར་མཛད། བྱང་ཕྱོགས་པ་དཔོན་ཡིག་ནམ་མཁའ་བྱ་བའི་ལག་ནས་ཡི་གེ་བླངས། མགྱོགས་པར་བྲིས་འདུག་པས། དེ་འཕྲལ་ཧྱེང་ངུ་བ་བྱོན་ནས་གཏོད། ཡི་གེ་དེ་བཞོག་ལ་ད་མཛོད་ཟེར།
སང་པའང། དེ་བཞོག་ལ་ད་བྱེད་ཟེར། ཁོ་ཡོན་མཆོད་གཉིས་འཚབས་བྱུང་པ་ལ། གདོད་ནས་རྒྱལ་བ་རྒྱལ་བའི་སྙིང་པོ་རྒྱལ། ཁྱོད་སྨྲ་རྒྱལ་པོ་རྒྱལ་བར་ཤེས་པའང་རྒྱལ། རྒྱལ་པོ་བདེ་བར་གཉིད་གཅིག་ལོག་པ་ན།
ཕམ་པོ་གཉིད་མེད་འགྲེ་ལོག་བྱེད་པའང་མཐོང། དེ་ལན་དེ་ཡིན་ཕྱིས་ཅིག་ལྟའོ་ཞེས། ཕྱིས་ཀྱང་དེ་ཡི་ཡང་ཕྱིས་ལྟའོ་ཞེས། ཕམ་པ་ཕལ་ཆེར་ཚིག་གི་ལྷག་

མ་འཇོག། ཚིག་གཞུག་དེ་ཡི་མ་མཐའ་ཐུག་མེད་འགྱུར། སྦད་འདྲེ་དེ་ཡི་ནུས་པ་དེ་ལྟར་བས། བྱད་མཁན་འགའ་ཞིག་ཙབ་ཙུབ་ལངས་པའང་བདེན། ཞེས་པ་བྲིས་ནས་ཡོད་ཙ་ན། སློབ་དཔོན་ཤག་ཡོན་ན་རེ། འདི་འདྲ་མཛད་ན་རྒྱ་ཆེས་འགྲོ།
མི་ཐད་ཟེར། དེ་ནས་ཡི་གེ་བསྡུས་པ་ཡིན་གསུང། གཞན་ཡང་རྩོད་པ་བྱས་པ་ལ་ཕམ་པ་འོང་མ་མྱོང་གསུང་སྟེ། རྣམ་གྲངས་མང་བར་འདུག་ནའང་ཡི་གེ་མངས་པས་འཇིགས་ནས་མ་བྲིས་པ་ལགས། དབང་བཞིའི་དམ་ཚིག་སྟོབས་ལྡན་གླང་ཆེན་ཕྱིབས།
རིམ་གཉིས་གོ་བགོས་བརྩོན་འགྲུས་ཤུགས་ཀྱིས་བསྐྱོད། བདུད་བཞིའི་གཡུལ་ལས་རྒྱལ་བའི་དཔའ་བོ་ཆེ། དབང་བཅུ་མངའ་བརྙེས་ཆོས་རྗེའི་ཞབས་ལ་འདུད། དེའང། གསང་སྔགས་ཕྱི་ནང་གི་གདམས་པ་ཐོབ་པའི་བླ་མ་བསམ་གྱིས་མི་ཁྱབ་པ་མང་བར་ཡོད་ནའང།
དེ་རྣམས་ཀྱི་ནང་ནས། ཀུན་མཁྱེན་བདེ་ལེགས་དཔལ་བའི་དྲུང་དུ། ཨ་བྷ་ཡའི་རྡོ་རྗེ་ཕྲེང་བ་ལ། འཇམ་རྡོར་ལྷ་ཉེར་དགུ།
ལྷ་བཅུ་དགུ་མ། འཕགས་ལུགས་ལྷ་གསུམ་བཅུ་རྩ་གཉིས། རྡོར་སེམས་ལྷ་སོ་བདུན། ཀྱེ་རྡོར་ཕྱག་གཉིས་པ། ཕྱག་བཞི་པ། ཕྱག་དྲུག་པ། ཞལ་བརྒྱད་ཕྱག་བཅུ་དྲུག་པ། བདག་མེད་ལྷ་ཉེར་ལྔ་པ། བཅོ་ལྔ་པ། ཀུ་རུ་ཀུ་ལེའི་ལྷ་མོ་བཅོ་ལྔ།
རྡོ་རྗེ་བདུད་རྩི་ལྷ་ཉེར་གཅིག། ཧཱུྲཾ་མཛད་ལྷ་ཉེར་ལྔ། ཁྲོ་བོ་བདུད་རྩི་ལྷ་ཉེར་ལྔ། བདུད་རྩི་འཁྱིལ་པ་ལྷ་བཅུ་གསུམ། ཡང་ཀྱེའི་རྡོ་རྗེ་ཞལ་བརྒྱད་ཕྱག་བཅུ་དྲུག་པ།
ཞལ་གཅིག་ཕྱག་བཞི་པ། ཞལ་གསུམ་ཕྱག་དྲུག་རྣམས། ལྷ་མོ་བརྒྱད་ཀྱིས་བསྐོར་བ། མ་ཧཱ་མ་ཡཱ་ལྷ་ལྔ། སངས་རྒྱས་ཐོད་པ་ལྷ་དགུ། ཧཱུཾ་མཛད་ལྷ་བཅུ་གཅིག། འཇམ་རྡོར་དང། རྡོར་སེམས་ཁྲོོའོ་བཅུས་བསྐོར་བ།
བདེ་མཆོག་ཞལ་བཞི་ཕྱག་བཅུ་གཉིས་པ། ཞལ་གཅིག་ཕྱག་གཉིས་པ། ཡང་ཞལ་གཅིག་ཕྱག་གཉིས་པ། ཕག་མོ་ཞལ་གཉིས་མ། ཞལ་གཅིག་མ་གཉིས། ལྷ་སོ་བདུན་གྱིས་བསྐོར་བ། དཔལ་ཧེ་རུ་ཀ་ལྷ་ཉེར་ལྔ། དཔལ་རྣལ་འབྱོར་ནམ་མཁའ།
གཤིན་རྗེ་ལྷ་བཅུ་གསུམ། སྒྲོལ་ལ་ལྷ་ཉེར་དགུ། འོད་ཟེར་ཅན་ལྷ་ཉེར་ལྔ།

གཟུངས་གྲལ་ལྔ། རྡོར་དབྱིངས་ཞལ་གཅིག་ཕྱག་གཉིས་པ། ཞལ་བཞི་ཕྱག་བརྒྱད་པ། འཇམ་རྡོར་ལྷ་ཞེ་གསུམ། ཤཀ་ཐུབ་རྩ་བའི་ལྷ་སུམ་བཅུ་རྩ་བདུན། འབྱུང་འདུལ། འབྱུང་པོའི་དབང་ཕྱུག། ཁྲོ་བོ་ལྔ། འཁོར་ལོས་སྒྱུར་བ།
ཡེ་ཤེས་མཁའ་འགྲོ་ཞལ་གཅིག་ཕྱག་བཞི་མ། ཞལ་གསུམ་ཕྱག་དྲུག་མ། ཞལ་ལྔ་ཕྱག་བརྒྱད་མ། ཞལ་བཞི་ཕྱག་བཅུ་གཉིས་མ། ཞལ་བརྒྱད་ཕྱག་བཅུ་དྲུག་མ། དཔལ་དུས་ཀྱི་འཁོར་ལོ་རེ་དལ་བདུན་བཅུའི་དབང་བཀའ་དབང་གི་སྙེ་མའི་ངོ་སྤྲོད།
གཙུག་གཏོར་རྣམ་རྒྱལ་གྱི་རྗེས་སྣང། གཙུག་གཏོར་དྲི་མེད་ཀྱི་རྗེས་སྣང། རྟ་མགྲིན་ནག་པོའི་བྱིན་རླབས། ཐུགས་རྗེ་ཆེན་པོ་ཡིད་བཞིན་ནོར་བུ་རྒྱལ་བ་མཆོག་དབྱངས་ཀྱི་ཆོས་སྐོར།
འཇམ་དབྱངས་ཨ་ར་པ་ཙ་ལྷ་ལྔ། ངན་སོང་སྦྱོང་རྒྱུད་ཀྱི་འགྲེལ་པ་རྟག་པ་སྣང་བའི་བརྒྱན། བདེ་མཆོག་ལོ་ནག་གཉིས་དང། བདེ་མཆོག་དཀར་པོ། བདེ་མཆོག་དཀར་དམར་མཐིང་གསུམ་གྱི་དབང།
མི་གཡོ་བ་བླ་མེད་ལྷ་དགུ། སྒྲོལ་མའི་མཚན་བརྒྱའི་བསྟོད་པ། སྤྱན་རས་གཟིགས་ཀྱིས་མཛད་པ། དེའི་རྗེས་སྣང། གཟུངས་ཀྱི་རྗེས་སྣང། དེའི་སྒྲུབ་ཐོབས། སྒྲོལ་མ་སྤྱིའི་བསྒྲུབ་ཐབས།ཕྱག་འཚལ་ཉེར་གཅིག།
སོ་སོའི་སྒྲུབ་ཐབས། སྒྲོལ་མའི་ལས་ཚོགས་ཉེར་དྲུག། སྒྲོལ་མ་ཕྱག་འཚལ་ཉེར་གཅིག་མ་སོ་སོའི་བཀའ། སྦྱོང་རྒྱུད་ཀྱི་དཀྱིལ་འཁོར་ཆེན་པོའི་སྒྲུབ་ཐབས། གཙུག་དགུ་ལ་རྟེན་པའི་ངན་སོང་སྦྱོང་དཀྱིལ།
ན་རོ་མཁའ་སྤྱོད་ཀྱི་དབང། མི་ཏྲི་མཁའ་སྤྱོད་ཀྱི་བྱིན་རླབས། ཕག་མོ་ཤེས་རབ་གསལ་བྱེད་ཀྱི་སྒྲུབ་ཐབས་དང་རྗེས་སྣང། རྡོ་རྗེ་ཕག་མོའི་སྒྲུབ་ཐབས། གཞུང་དྲུག་དང་བྱིན་རླབས།
ཞལ་གཅིག་མ་དམར་མོ། ཞལ་གཉིས་མ་ཆུང་བ། ཀག་ཆོལ་འདོད་རྒྱལ་གྱི་སྐོར། ཀུ་རུ་ཀུ་ལེའི་སྐོར། ཕྱག་རྡོར་འཁོར་ཆེན། ཕྱག་རྡོར་གཏུམ་པོ། ཕྱག་རྡོར་མདོ་ལུགས། རྣམ་འཇོམ་མཐིང་ནག། རྣམ་འཇོམ་བ་རིང་ལུགས།
རྣམ་འཇོམས་དཀར་པོ་ལ་སོགས་པ་དང། བུ་སྟོན་རིན་པོ་ཆེས་མཛད་པའི་སྦྱོར་དྲུག་གི་ཐོག་མཐའ་བར་གསུམ་གྱི་ཁྲིད་ཡིག། ངོ་སྤྲོད་ཅེར་མཐོང་།

ཡོངས་ཤེས། ཞལ་ཤེས་དྷརྨ་ཤྲིས་བཀོད་པ་རྣམས་བསན་ནོ།མཁན་ཆེན་དཔལ་གྲུབ་པ་ལ། གྲུབ་ཐོབ་བརྒྱད་བཅུ་རྩ་བའི་རྗེས་སྣང། གྲལ་ལྔ་དབང་དང། མི་གཡོ་བ་དཀར་པོའི་སྒྲུབ་ཐབས་ཚིགས་སུ་བཅད་པ་སོགས་ཚང་མ་ཆོས་རྗེ་སྤྱན་སྔ་བསོད་བཟང་པའི་དྲུང་དུ།
བ་རི་བའི་རིག་པ་འབུམ་ཆེ་ཆུང་གི་སྐོར། མི་ཉག་བསོད་རྒྱལ་ལ་མར་པའི་ཤོག་ཧྲིལ་བཞི། དུས་ཕྱིས་བླ་མ་དྷརྨ་གྲགས་ལ། བདེ་མཆོག་མཁའ་འགྲོ་རྒྱ་མཚོ་དང། གསང་འདུས་བྲེད་རྣམ་ལམ་དབང་གསན་ནོ།Lamdre
from Sa skya bu stonཆོས་ཀྱི་རྗེ་ཐམས་ཅད་མཁྱེན་པ། ས་སྐྱ་བུ་སྟན་གྱི་དྲུང་དུ་ལམ་འབྲས་དང་བཅས་པའི་དབང་བྱིན་རླབས་ཞུས་པ་ལ། ཀྱེ་རྡོར་གྱི་དབང་ཡོངས་རྫོགས།
ལུས་དཀྱིལ་གྱི་དབང། འདོད་མའི་བྱིན་རླབས་ཡིག་བརྒྱའི་བཟླས་ལུགས། ཨཥྚའི་བཟླས་ལུགས་བཤད། བྱད་ཟློག། རྟེན་འབྲེལ་བསྲུང་བ། འབིར་བསྲུངས། བཟླས་བརྗོད། ཆུ་གཙང། དྲི་ཆུ ལོ་ཟླ་གྱི་ཕྱག་རྒྱ།
དབུ་མའི་སྣ་དགག་པ། ཉལ་ཚེ་སྣ་བུག་གཡག་ཐེན་ཆུང་གཡས་པས་དགག་པ། ཕྱོགས་བསྲུང་བ་སྡེ་དགུ། དབང་བཞི་ངོ་སྤྲོད། གསང་དབང་གི་རབ་དབྱེ། བརྡ་ཚིག་རྒྱུད། ཕྱག་ཆེན་ཡི་གེ་མེད་པའི་བྱིན་རླབས།
ཚར་གསུམ་ཁུག་པའི་བྱིན་རླབས། ཕྲིན་ལས་བུམ་བཅུ་རྩ་གཉིས་ཀྱི་འཁོར་ལོ། བརྡ་དོན་གསལ་བ། ཁྲིད་ཀྱི་གཞུང་ཤིང། ལམ་ཟབ་བླ་མའི་རྣལ་འབྱོར། ལམ་བསྡུས་སྟེ་བསྒྲུབ་པ།་རྒྱ་བོད་ཀྱི་བླ་མའི་ལོ་རྒྱུས་རྒྱས་པ།
རྒྱུད་པ་དགུའི་ལོ་རྒྱུས། གནད་དུ་ཆེ་བ་གཞུང་བཤད་ཉེར་གཅིག། ལམ་འབྲས་དོན་བསྡུས་ཨ་སེང་མ། རྗེ་བཙུན་ཆེན་པོས་མཛད་པའི་སྐར་ཆག། འཁོར་འདས་དབྱེར་མེད་རྩ་འགྲེལ། དབང་བཞིའི་ཆོ་ག་མཐའ་དག་མདོར་བསྡུས།
བདུད་རྩི་རི་ལུ་སྒྲུབ་པ། གེགས་སེལ་གྱི་ཡི་གེ། བྱུང་རྒྱལ་དུ་མི་བཏང་པའི་གནད་བཞི། ལུས་འཁྲུས་རླུང་དང་སྤྱོད་ལམ་གྱིས་བསལ་བ། རྩ་བ་མེད་པའི་ལམ་འབྲིང་པོ། ལམ་འཇུག་ལྡོག།
ཕྱག་རྒྱ་འཇུག་ལྡོག། ཤེས་པས་ཕན་འདོད་པའི་མན་ངག་བདུན། ལམ་སྲེ་བ། ཕྱི་ནང་གི་མཛད་པ་བཅུ་གཉིས། གསང་བཅུ་རྩ་འགྲེལ། ཡིག་རྒྱ་ལ་རྟེན་པའི་བཟླས་པ། ཁྲུས་ཆོག་སྦྱིན་སྲེག། བསྲུང་འཁོར།
ཚར་གསུམ་ཁུག་པ་དབང།

གི་མན་ངག་གི་ཡན་ལག་དྲུག་འབིར་བ་པའི་སྟོད་པ། རྡ་དོན་གསལ་བའི་ཁྲིད་ཡིག། ཁྲིད་ཀྱི་དཀར་ཆག། ཟངས་ཚའི་ཟིན་བྲིས། ས་ཆེན་གྱི་མཛད་པའི་ལུང་འདི་ཉིད་དང་སྦྱར་བ་མདོར་བསྡུས། སློབ་དཔོན་ཆེན་པོས་མཛད་པའི་ལུང་སྦྱོར་རྒྱས་པ།
ངག་དབང་གྲགས་པའི་ཕྱག་རྒྱ་ཆེན་པོ་ཡི་གེ་མེད་པ། མཚོ་སྐྱེས་རྡོ་རྗེའི་ལོ་རྒྱུས་དང། ཌོམ་བྷི་ཧེ་རུ་ཀའི་ལྷག་གེ་སྐྱེས་བསྒྲུབ་ལ་བརྟེན་པའི་ལམ། དེའི་ཆ་ལག། རྟོག་མེད་བུ་ཆུང་གི་ལམ་གྱི་ཕྱག་རྒྱ་བརྟེན་པ།
ཏོག་རྩེ་པའི་བསམ་མི་ཁྱབ་ལ་བརྟེན་པའི་ལམ། ནག་པོའི་གཏུམ་མོའི་ལམ་རྫོགས། ཡོན་པོ་སྲོང་པ། ཨིནྜ་བོ་དྷིའི་ལམ་དབང་གི་ལམ་ཡོངས་རྫོགས། ཀླུ་གྲུབ་ཀྱི་མཆོད་རྟེན་དྲུང་ཐོབ་མ།
ནཱ་རོ་ཏ་པའི་བསྡུལ་གསུམ་སེལ། ངག་དབང་པའི་གཉུག་མ་དྲན་གསལ། ཤེས་འབྱུང་གནས་ཀྱི་བཏད་བསྲུངས་བ། ཛྙ་ན་ཤྲིའི་འབྱུང་པ་ལུས་འཁྲུགས་ཀྱི་བཏད་བསྲུངས་བ། རིན་ཆེན་རྡོ་རྗེའི་ཏིང་ངེ་འཛིན་སེམས་ཀྱི་བཏད་བསྲུང་བ།
ཤནྟི་པའི་མདོ་རྒྱུད་བསྲེགས་པའི་མན་ངག་རྣམས་ནི། དུས་གཅིག་ལ་ཆུ་ཕོ་ཁྱི་ལོ་ལ་གསན་ནོ།བླ་མ་རིན་ཆེན་རྡོ་རྗེར་བ་ལ། ཤངས་པ་བཀའ་རྒྱུད་ཀྱི་ཆོས་སྐོར་དུ་གྲགས་པའི་ནི་གུ་མའི་ཆོས་དྲུག་དང།
སྟུ་ཁ་སདེ་དྷིའི་ཆོས་དྲུག། གའུ་མ་དང་བཅས་པ། ཆོས་དྲུག་ཕྱིའི་བཀའ་བཞི་དང། བྱེ་བྲག་གི་བཀའ་དྲུག་ལ་སོགས་པ་དང། གཏུམ་མོ་བདེ་དྲོད་རང་འབར། སྒྱུ་ལུས་འཛིན་པ་རང་གྲོལ།
རྨི་ལམ། འོད་གསལ། འཕོ་བ། བར་དོ་མ་སྒོམས་སངས་རྒྱས་སོགས་གདམས་པའི་སྐོར་མ་ལུས་པ་གསན་པ་རྣམས་ཀྱི་ཐོ་ཡིག་ནི་ཡི་གེ་མངས་པས་འཇིགས་ནས་མ་བྲིས་པ་ལགས། ནཱ་རོའི་ཆོས་དྲུག་དུ་གྲགས་པ་པ་ལ།
ཆོས་དྲུག་དྲིལ་བ་རྡོ་རྗེའི་མགུར། འཁར་ཁ་མ་དང། ཀ་དཔེ་ཚིགས་དཔྱད་ལྷུག་ལ་སོགས་པ་མང་པར་བསན་འདུག་ནའང། དུས་ཕྱིས་ཆོས་རྗེ་ཀརྨ་པ་དེ་ནི་ལེགས་པའི་དྲུང་དུ། དེ་སྐོར་གྱི་མཚན་རྒྱ་བཅུ་རྩམ་བསན།

གཞན་ཡང་སློབ་དཔོན་ཆེན་པོ་འཇམ་དབྱངས་ནམ་མཁའ་རིན་ཆེན་ལ། ས་སྐྱ་པཎྜི་ཏའི་བཀའ་འབུམ་གྱི་ལུང་བསན། བླ་མ་ཁྱུང་ཆེན་བཀྲ་ཤིས་བཟང་པོ་ལ། ཚོགས་བདག་དམར་ཆེན། དཀར་པོ་སྤྲེ་གདོང་ཅན་ལ་སོགས་པ་མང་དུ་བསན་ཅིང།
དེ་ལ་སོགས་པ་ལུང་དང་མན་ངག་ཞུས་པའི་བླ་མ་རྒྱ་བཅུ་རྩ་བདུན་རྩམ་ཡོད་པར་གདའ་བ་ལས། ཆེ་ལོང་ཞིག་བྲིས་པ་ལགས་སོ། དེ་ནས་དབང་གཞིའི་དམ་ཚིག་ལ་གནས་ནས། རིམ་པ་གཉིས་ཀྱི་རྣལ་འབྱོར་ལ་དུས་རྟག་དུ་མི་གཡོ་བར་བརྩོན་འགྲུས་ཀྱི་ཤུགས་སྐྱེད་པས་ཉོན་མོངས་པའི་གཡུལ་ལས་རྒྱལ་ཏེ།
དབང་བཅུ་མངའ་བའི་ཚུལ་ནི། སྐུ་ཚེ་ལ་དབང་པ་ཡིན་ཏེ། སྔར་དབུས་གཙང་ན་ཁོ་ལས་རྒན་པ་མི་འདུག་ཟེར་བ་གཅིག་ན་འཆི་བ་ཡིན་ཟེར་བ་དང།
བདུན་བཅུ་རྩ་གསུམ་པའི་དུས་ཁོ་བོ་མི་འཆི། གདོད་འདོད་གཅིག་ནམ་གདོད་ཡིན། ངེད་སྦྱོར་བ་ཡན་ལག་དྲུག་ལ་ཉམས་ལེན་བྱེད་པ་རྣམས། དུག་དང་མཚོན་དང་གཡང་དུ་ལྷུང་ན་དང།
འཕེན་པ་བཏང་ན་འཆི་བ་ཡིན་གྱིས། གཞན་སྲོག་ཙོལ་རླུང་གི་རྣལ་འབྱོར་བསྒོམས་པས། རྩ་རྣམས་རང་མལ་ལ་སོས། དེ་སོས་པས་རླུང་རང་གནས་སུ་ཚུད་པ་ཡིན། དེ་གཉིས་བྱུང་ན་འཆི་བ་མེད་གསུང། གྱ་ལྔ་པའི་དུས་གཞན་དག་གིས་འགྲོངས་པའི་རྒྱུ་མཚན་མང་པོ་གླེངས་པ་ན།
ད་ལོ་མི་འཆི། གྱ་བདུན་པའི་དུས་ཁྱེད་རང་ཚེ་ཟོན་གྱིས་གསུང། གྱ་རྒྱད་པ་བཞེས་པའི་དུས་སྤྲེ་ལོ་ཟླ་བ་ལྔ་པའི་ནང་འཆི་ལྟས་ཤར་བ་ལ།
ཟླ་བ་དགུ་པའི་ཚེས་གསུམ་ནས། བཅུ་གཅིག་བར་མཚམས་དམ་པ་ལ་བཞུགས་པ་ལས། ད་མཚམས་འགྲོལ། ལོ་གསུམ་ཚུན་བསད་ཀྱང་མི་འཆི་གསུང་ཏེ། ལོ་ལྔ་བར་བཞུགས། དེ་ལ་སློབ་དཔོན་པས་གྲི་རྒྱག་མཁན་མ་བྱུང་པ་དེ་ངས་བྱེད།
གཡང་ལ་མ་ལྷུང་པ་དེ་ཁྱེད་རང་གིས་མཛོད། དུག་རང་མི་ཡོང། གཡོག་ནི་ངས་བྱེད། ཆ་རྐྱེན་ལ་འཐེག་ས་ནི་མེད་པས། འཕེན་པ་བཏོང་དོན་ཡང་མེད་ཞེས་ཀུ་རེ་ཞུ་

བ་ནི་རྒྱུན་དུ་ཡོད་ལ། དེ་ནས་གདུལ་བྱའི་ངོར་སྐུ་ཚེ་བྱིན་གྱིས་རླབས་པར་མཛད་པས་ཚེ་ལ་དབང་པ་ཡིན། རྒྱུ་མཚན་འོག་ཏུ་འཆད། སེེམས་ལ་དབང་ཐོབ་ཏེ། སྐབས་གཅིག་ཆོས་དྲུག་གི་སྤོ་ཏི་མ་ཚང་བར། ཡུན་རིངས་ཐུགས་ལས་ཀྱང་ཆེ་བར་བྱུང།
ནང་གཅིག་དུམ་པས་ངའི་གཉིད་མ་སྐྲོག་གསུང། དེ་མ་ཁད་ངའི་གོས་ཐོང་གསུང། ནམ་ཟ་ཕུལ་བས། དེ་ཕྲལ་གཞེངས་གསེར་སྐུ་གཅིག་གིས་འོག་ནས་སྤོ་ཏི་དེ་རྙེད། གཉིད་ཅིག་ཀློག་པ་ལ་དེ་ལས་ཁེ་ཆེ་བ་མ་བྱུང་གསུང།
དེས་ན་ཏིང་ངེ་འཛིན་ལ་ཇི་ལྟར་འདོད་པ་བཞིན་འཇོག་ནུས་པ་ཡོད་དོ། ཡོ་བྱད་ལ་དབང་པ་ནི། ནམ་མཁའ་མཛོད་ལ་མངའ་བརྙེས་པས་སེམས་ཅན་རྣམས་ལ་ནོར་གྱི་ཆར་འབེབས་ནུས་པ་ཡོད་དོ།
སྐུ་ཚེ་དེའི་རིང་ལ། ཚོགས་པའི་དབྱར་གནས་ལན་གསུམ་མཛད་དོ། དབྱར་གནས་རེ་ལ་གཙུག་ལག་ཁང་རེ་དང། ཐུགས་དམ་སོ་སོའི་སྐུ་ཚད་རིན་ཆེན་གསེར་ལས་གྲུབ་པ་ཁྲི་རྒྱབ་ཡོལ་རྐོས་མ། མདུན་ན་དངུལ་བྲེ་ཆེན་ལས་རྡུངས་པའི་རྐོང་བུ།
རྐོང་རྒྱགས་མཆོད་རྫས་དང་བཅས་པ། རབ་གནས་ཀྱི་དུས་རུ་མཚམས་སྟོང་སྐོར་བསགས་ཏེ། འབུལ་སྐྱེད་སྟོན་མོ་བསམ་གྱིས་མི་ཁྱབ་པ་དང། བླ་མ་གོང་མའི་གདུང་རུས་གཞུགས་པའི།
དྲི་མེད་འབུམ་གཏེར་གཞུགས་པའི་བྱང་ཆེན་མཆོད་རྟེན་གཞེངས། དེ་ལ་རབ་གནས་མངའ་གསོལ་བྱེད་དུས། གོང་མ་རྒྱལ་པོ་ལ་སོགས་པའི་རྒྱ་བོད་ཀྱི་ཡོན་བདག་རྣམས་ཀྱིས་ནོར་ཕུད་ཕུལ་བ་རྣམས།
ཇོ་གདན་ཚོགས་པས་གཙོ་མཛད་རྣམས། ཕྱོགས་བཅུའི་དགེ་འདུན་རྣམས་དང། དྲུང་ཆེན་བྱང་ཆུབ་དཔལ་བ་ཡབ་ཡུམ་སོགས། དེར་ཕེབས་པའི་ཡོན་བདག་སྐྱ་ནག་དང་བཅས་པ་ལ་འཕངས་པ་མེད་པར་བཏང། དེར་རྗེས་འབུལ་བ་ཕྱག་རྫས་བསམ་གྱིས་མི་ཁྱབ་པ་རྣམས་ཀྱང།
གང་ལ་གང་འཁོའི་ཚུལ་དུ། གཙུག་ལག་དང་། རྟེན་གསུམ་གསུང་རབས་གཞེངས་པ་དང། ཕྱོགས་ནས་ལུས་པའི་ཡུལ་གང་འོས་ལ་

གནང་བ་སོགས་འོག་ནས་ཀྱང་འབྱུང་བས། ད་དུང་སེམས་ཁྱོད་ནོར་ལ་རྐམ་མམ། ལེགས་པར་སེམས་ལ་སྦྱིན་པ་ཐོང་གསུང་ནས། གང་ལའང་ཆགས་པ་མེད་དོ། འགའ་ཞིག་ལ་མི་སྦྱིན་པར་མཐོང་བ་ནི། སྦྱིན་ན་སྐྱོན་ཡོད་པར་དགོངས་པ་ཡིན།
ལས་དང་སྒྲིབ་དང་མངོན་གྱུར་དང། སོག་དང་གནོད་བྱེད་མཐོང་བའི་ཕྱིར། བྱང་ཆུབ་སེམས་དཔའ་རྣམས་ལས་ནི། སེམས་ཅན་ལོང་སྤྱོད་མི་ཐོབ་རྗོད། ཅེས་ཐོགས་མེད་ཀྱིས་གསུངས་པ་ལྟར་རོ། མདོ་ལས་བློ་གྲོས་ཡངས་པ་རྣམས་ལ་ནོར་མེད་དགེས་འགྱུར་ཏེ།
དབུལ་གྱུར་ཉིད་ནི་བླ་ཡིས། སྡིག་སྤྱོད་དེ་ལྟ་མིན་ཅེས་པའོ། ལས་ལ་དབང་ཏེ། ཁམས་དང་ས་དང་སྐྱེ་གནས་དང། འགྲོ་བ་དང་གནས་སྐབས་གཞན་དུ་མྱོང་གྱུར་གྱི་ལས་གཞན་དུ་སྒྱུར་ནུས་པའི་ཕྱིར་ཏེ།
དཔེར་མཚོན་ན་ཆིབས་པ་སིང་ནི་ཟེར་བས་ཡོད་པ་དེ་ཤི། ཁོའི་དྲིན་ལན་འཇལ་དགོས་གསུང་ནས། ཆོ་ག་མཛད་པས་ཞག་གསུམ་སོང་པ་ན། ཁོ་རང་བྱུང་ནས། དྲུང་ནས་བདག་ལ་ཐེགས་བཅུ་འཇིགས་པ་ལས་སྐྱོབས།
ད་རྒན་རྒོན་གཉིས་ཀྱི་བུ་གྱིས་ཟེར་ན་ལགས། ཞར་བྱུང་ལ། དེ་ལ་མ་ཆགས་ངས་བསྟན་པའི་ལམ་འདི་ལ་སོང་གསུང་ནས། བཀའ་བཞིན་དུ་བསྒྲུབས་པས་ངན་སོང་ལས་ཐོན་པ་ཡིན།
ད་ཆོ་ག་བྱེད་མི་དགོས་པར་འདུག་གསུང། གཞན་ཡང་གཤིན་ཆོག་མཛད་དུས། ཤི་བ་གསན་ཚད་ཀྱི་ཆོ་ག་མཛད་ལ། བར་དོའི་སེམས་ཅན་གཟིགས་པའི་ལོ་རྒྱུས་ཀྱང་ཡོད་དོ། སྐྱེ་བ་ལ་དབང་ཐོབ་པ་ཡིན་དེ།
རང་དབང་གིས་བདེ་བ་ཅན་དུ་སྐྱེ་བར་ཞལ་གྱི་གཞེས་པའི་ཕྱིར། མོས་པ་ལ་དབང་སྟེ། སྐལ་པ་དང་ལྡན་པའི་གདུལ་བྱ་ལ། སྐུའི་རྣམ་པ་དུ་མ་སྟོན་ནུས་པའི་ཕྱིར། དེ་ཡང་ཆོས་ཀྱི་རྗེ་བྱང་ཆུབ་རྡོ་རྗེ་བས།
དུས་འཁོར་གྱི་དབང་ཞུས་དུས། དུས་འཁོར་ལྷན་སྐྱེས་སུ་གཟིགས་པ་དང། སློབ་དཔོན་ཆོས་རྒྱལ་བས་ཀྱེའི་རྡོ་རྗེ་ཞལ་གཅིག་ཕྱག་གཉིས་པར་གཟིགས་པ་དང། སྟོན་པ་བསམ་བཟངས་ཤེས་ཀྱི་གཤེས་དམར་ལྷ་ལྔ་མར་གཟིགས་པ་དང།
དཀར་པོ་རྡོ་དར་བྱ་བ་ལ་གདོན་གྱི་

བརྩེས་དུས། དཔལ་རྟ་མགྲིན་ཁྲག་མཐུང་ལྷ་དགུར་སྤྲུལ་ནས་དབྱུག་པས་བསྣུན་པ་སོགས་དུ་མ་ཡོད་པས་སོ། སྨོན་ལམ་ལ་དབང་ཏེ། དོན་གཉིས་འགྲུབ་པའི་སྨོན་ལམ་ཇི་ལྟར་གཏབ་པ་བཞིན་འགྲུབ་པའི་ཕྱིར་ཏེ། རྒྱུ་མཚན་དེ་མ་ཐག་འདིར་འཆད་དོ།
རྫུ་འཕྲུལ་ལ་དབང་ཏེ། སྐལ་པ་དང་ལྡན་པའི་གདུལ་བྱ་ལ་རྫུ་འཕྲུལ་དུ་མ་སྟོན་ནུས་པའི་ཕྱིར་ཏེ། ནམ་མཁའ་ལ་གཞུགས་པ་དང། སྟོན་པའི་སྐུ་དང་གསུང་གླེང་བར་སྟོན་པ་ཡོད་པས་སོ།
ཡེ་ཤེས་ལའང་དབང་པ་གོང་གི་རིགས་པས་ཤེས་སོ། ཆོས་ལ་དབང་ཐོབ་ཏེ། རྟེན་འབྲེལ་ཡན་ལག་བཅུ་གཉིས་སོགས། ཇི་ལྟར་རིགས་པར་གདུལ་བྱ་ལ་མིང་ཚིག་ཡི་གེའི་ཚོགས་གཞན་དང། གཞན་གྱིས་བསྟན་ནས་སེམས་ཚིམ་པར་མཛད་པའི་ཕྱིར་རོ།
ཡིད་དམ་ལྷ་དང་དག་པའི་སྣང་པ་དང་། རང་གི་དགོངས་པ་ཅུང་ཟད་སླངས་པ་ན། སངས་རྒྱས་སྤྲུལ་པ་གནས་བརྟན་བཱ་གུ་ལ། ཟླ་བ་མགོན་པོར་སྤྲུལ་པ་བསྟན་ལ་འདུད། དེའང་འདི་སྐད་ཐོས་ཏེ།
གནས་རྙིང་ན་སློབ་དཔོན་པདྨ་བྱ་བ། མཁྲོའི་ཚོགས་དཔོན་ལ་འགྲོ་བ་གཅིག་ཡོད་དོ། དགོངས་གཅིག་དེའི་ཐང་དཀྱིལ་གཅིག་ན་མཆོད་བརྟེན་གཅིག་ཡོད་པའི་སར་དཔའ་བོ་མཁའ་འགྲོ་མ་རྣམས་ཀྱི་ཚོགས་དཔོན་ལ་ཕྱིན་པ་ན།
དེ་རིང་གནས་རྙིང་དུ་གནས་བརྟན་བ་གུ་ལ་འཁོར་བཅས་ཕེབས་གཞུད་ཅེས་སླེང་གི་འདུག་པ་ཁོང་གིས་ཐོས། སང་དེ་གནས་རྙིང་དུ་སུ་ཕེབས་དྲིས་པས་རྗེ་པ་སློབ་ཕེབས་ཟེར། དེར་ཁོང་གིས་མགར་བ་གཅིག་ཡོད་པ་ལ་གདན་བསྣོན་གྱིས།
ཁྱེད་ཀྱི་ཡུན་རིང་པོའི་དོན་འགྲུབ་པར་ཡོད་ཅེས་བཀུལ་བས། ཁོས་དཔོན་སློབ་རྣམས་ལ་གདན་སྣོན་ཞུས། ཁོང་ཚེ་དེ་ཀ་ལ་དཔལ་འབྱོར་རྒྱས་པའང་བྱུང་འདུག།
ཡང་བླ་མ་མི་ཉག་བསོད་རྒྱལ་བྱ་བས། རྨི་ལམ་བཟུང་ནས་འཇལ་དུ་བྱོན་པ་ན། འདུ་ཁང་གི་སྒོ་བསྲུངས་པ་ན་རེ། འདི་ན་གནས་རྟན་

བཱ་ཀུ་ལ་འཁོར་བཅས་གཞུགས་ཡོད། ཁྱོད་མ་ཡོང་ཟེར། སྒོ་བསྲུངས་པ་ལ་ལྟས་པས། རྗེ་པ་དཔོན་སློབ་གཞུགས་འདུག། རྗེའི་ཞལ་ནས་ཁོང་ཡང་ཐོང། ངའི་སློབ་མ་ཡིན་གསུང་ནས། གྲལ་བཤིགས་གཅིག་ཏུ་ཐར། ཁྱོད་ཕལ་པ་མིན་པར་འདུག་ཟེར་བ་དང།
བདག་གིས་སྤྲ་འབེབས་པའི་གདམས་ངག་གཅིག་བྱས་པ། སྤྲ་ཉེན་ལ་མ་ཕེབས་པར། བླ་མ་བྱིན་རླབས་པ་དེ་ན་གཞུགས་ཡོད་པས་ཁོང་ལ་ཕེབས་ཏེ། དེ་དུས་འཇའ་འོད་འཁྱིལ་པའི་ཁྲི་སྟེངས་ན།
བུད་མེད་སྔོན་མོ་འགྱིང་བག་ཅན། འོད་ཟེར་དཔག་མེད་འཕྲོ་བ་གཅིག། ཁྱོད་ཀྱི་ཡིད་དམ་ལྷ་ཡིན་ཟེར། པཎ་ཆེན་ཟླ་བ་མགོན་པོ་ལ། ཤ་བ་རི་པའི་གདམས་ངག་ཞུས། དེ་ཡིས་དངོས་གྲུབ་གཏེར་བར་བྱེད།
དེ་ནི་སྔོན་ནས་བླ་མ་ཡིན། ཟེར་བྱུང། དེའི་ལོ་རྒྱུས་། དྲུང་དུ་ཞུས། ཟླ་བ་མགོན་པོ་དེ་སུ་ཡིན་ཞུས་པས། གནས་བརྟན་གྱི་སྤྲུལ་པ་ཡིན་པར་གྲགས། སཱོ་མ་ན་ཐ་ཟེར་བ་ཡིན། ཤེས་ན་ཐག་རིང་པོ་ན་མེད་གསུང།
དེ་ནས་ཉམས་དུམ་གཅིག་རྙེད། ཀརྨ་པའི་སྐུ་སྐྱེ་རེ་ལ། ཚོགས་པའི་མཁན་སར། གནས་བརྟེན་རེ་འབྱོན་ཟེར་བ་བདེན་ལགས་སམ་ཞུས་པས། ཆོས་རྗེ་རང་བྱུང་རྡོ་རྗེ་བསྙེན་རྫོགས་མཛད་དུས། རྗེ་བཙུན་བྱམས་པའི་ཞལ་ནས།
དམག་ལམ་གྲོག་ཕུག་ན། གནས་བརྟན་ཡན་ལག་འབྱུང་གི་སྤྲུལ་པ་དགྲ་བཅོམ་པ། གཞོན་ནུ་བྱང་ཆུབ་ཟེར་བ་གཞུགས། དེ་ལ་གནས་ཀྱི་བླ་མ་ཆོལ། དེ་ནས་ཁྱེད་ཀྱི་རྒྱུད་པ་རེ་ལ། དེའི་མཁན་སར་ཁྱེད་ཀྱི་བླ་མར་འོས་པའི་གནས་བརྟན་རེ་འབྱོན་པ་ཡིན།
ཅེས་ལུང་བསྟན་པར་གྲགས་གསུང། དེས་ན་སྨོན་ལམ་ལ་དབང་བས་གང་གི་ཕྱིར་དུ། སྨོན་ལམ་བཏབ་ཏེ་སྐུ་སྤྲུལ་མཉམ་ན། གདུལ་བྱའི་ཕྱིར་དུ་འཕགས་པ་སྤྱན་རས་གཟིགས།
ཀརྨ་པར་སྤྲུལ་དེའི་ཡོངས་འཛིན་དུ། གཉག་ཕུ་པར་

སྤྲུལ་བསོད་ནམས་བཟང་པོ་ཞེས། འཇིག་རྟེན་དབང་ཕྱུག་རང་གིས་མཁྱེན་ལ་འདུད། དེ་ཡང་རྗེ་རིན་པོ་ཆེ་ཉིད་ཀྱིས། རྣམ་ཐར་ཆེན་པོ་རྣམས་ཀྱི་དོན་བསྡུས་ན། སྤྱན་རས་གཟིགས་དབང་བློ་གྲོས་རིན་ཆེན་དང།
ས་ར་ནཱ་དང་དྷརྨ་ཀིརྟི་དང། པྲད་ཛྷ་ཨ་ལང་ཀ་ར་ཀ་མ་ལ། ཀརྨ་བོ་དྷི་རྒྱལ་བ་མཆོག་དབྱངས་དང། སྤོ་ཏོ་བ་དང་དུས་གསུམ་མཁྱེན་པ་དང། ཀརྨ་པ་ཤི་རང་བྱུང་རྡོ་རྗེ་དང། རོལ་པའི་རྡོ་རྗེ་དེ་བཞིན་གཤེགས་པ་རྣམས།
སྐྱེ་བ་རྒྱུད་མར་བྱོན་པའི་སྤྲུལ་སྐུར་འདུད། ཅེས་སོགས་ཀྱི་སྟོད་པའི་ཞུ་ཚིག་ཕུལ། དེ་དུས་རྣམ་ཐར་མཐོང་བའི་ཚེ། ཀརྨ་པའི་རྣམ་པར་ཐར་པ་ནི་འདི་འདྲ་ཏེ། དཔལ་ལྡན་ཀརྨ་པ་ཆེན་པོའི་ཞལ་མངའ་ནས།
ཐུགས་རྗེ་ཆེན་པོ་དང། མིང་ཡོངས་སུ་གྲགས་པ་ཀརྨ་པའི་བར་ན། རྒྱུད་པ་ཡོད་ཀྱང་ཉན་མེད་ཀྱང་ཉན་ཞེས་དང། ཐུགས་རྗེ་ཆེན་པོའི་སྤྲུལ་པ་ཐོད་རྒལ་བས་འགྲོ་དོན་བྱེད་ཅེས་པ། ང་རང་ཡིན་ཞེས་སོགས་ཀྱིས་ཐུགས་རྗེ་ཆེན་པོ་ཉིད།
གདུལ་བྱའི་ཕྱིར་དུ་སྣ་ཚོགས་སུ་སྤྲུལ་བར་ཆེས་ཤིན་ཏུ་གསལ་ལ། སྔོན་རྒྱལ་པོ་གསོ་སྦྱིན་དུ་གྱུར་པའི་ཚེ་རྒྱལ་བ་རིན་ཆེན་གཙུག་གཏོར་ཅན་གྱི་དྲུང་སྨོན་ལམ་ཇི་ལྟར་བཏབ་པ་བཞིན།
མ་འོངས་པའི་དུས་སུ་འཁོར་ལོས་སྒྱུར་བའི་རྒྱལ་པོར་ཡོངས་སུ་གྱུར་ནས། མགོན་པོ་བྱམས་པའི་བསྟན་པ་ལ་བྱང་ཆུབ་ཀྱི་སྤྱད་པ་སྤྱོད་པར་མཛད་ཅིང། སླར་ཡང་རྒྱལ་པོ་སེང་གེར་གྱུར་པའི་ཚུལ་དང།
དགའ་ལྡན་ན་ལྷའི་ལོ་ཁྲི་ཕྲག་གི་བར་དུ་གནས་པའི་བྱང་ཆུབ་སེམས་དཔར་མཛད་དེ་གཞུགས་པ་དང། གླིང་གཞན་ན་འཁོར་ལོས་སྒྱུར་བའི་རྒྱལ་པོ་པདྨ་རྣམ་པར་རོལ་པ་ཞེས་བྱ་བར་སྤྲུལ་སྟེ་སེམས་ཅན་གྱི་དོན་མཛད་པ་དང།
ཨིནྜ་བོ་དྷི་ས་ར་ནཱ། པདྨ་འབྱུང་གནས་ཀ་མ་ལ་ཤྲི་ལ་སོགས་པ་དང། ངོ་བོ་གཅིག་པར་རྒྱུ་མཚན་དུ་མའི་སྒོ་ནས་གསུང་ལ། བདག་ཉིད་ངོ་བོ་གཅིག་

པ་ལ་ཐ་དད་མཆོག་དམན་དུ་སྟོན་པ་དང། དུས་མཉམ་པ་དང། མི་མཚུངས་པ་ལ་སོགས་པའི་འགལ་བར་སྣང་བ་རྣམས་ནི། ཟབ་མོ་བསམ་གྱིས་མི་ཁྱབ་པའི་ཡེ་ཤེས་ལ་ལྟ་བའི་བློ་གྲོས་ཀྱི་མིག་དང་བྲལ་བ་རྟོག་གེས་མངོན་པར་ཁེངས་པའི་བྱིས་པ་རྣམས་ལ་ཏེ།
དེ་ནི་ལེགས་པའི་ཡེ་ཤེས་ཐུགས་རྗེའི་ཕྲིན་བསམ་གྱིས་མི་ཁྱབ་པ་རྣམས་ལ་མོས་པ་ལམ་དུ་བྱེད་པ་དག་ནི། འདི་ལྟ་བུའི་སྤྲུལ་པ་བྱེ་བ་ཕྲག་དུ་མ་ལ་ཐེ་ཚོམ་གྱི་བློ་འཇུག་པར་མི་འགྱུར་རོ།
དེའི་རྒྱུ་མཚན་མདོ་དང་རྒྱུད་སྡེ། བླ་མ་རྣམས་ཀྱི་གསུང་སྒྲོས་རྣམ་ཐར་ཆེན་པོ་རྣམས་ལས་གསལ་བར་འགྱུར་མོད་ཀྱི། འདིར་ཡི་གེ་མངས་པས་མ་བྲིས་ལ། མདོར་དྲིལ་ན། རྗེ་དུས་གསུམ་མཁྱེན་པ་ཉིད་ནི།
རྨི་ལམ་གྱི་སྒོ་ནས་གྲུབ་ཐོབ་རྩོད་མེད་དུ་གྲགས་རེ། སྒམ་པོར་ཆོས་ཐམས་ཅད་རྨི་ལམ་སྒྱུ་མར་གཟིགས་དུས། ལྷ་རྗེའི་ཞལ་ནས་ཁྱོད་ཀྱིས་མངོན་དགའི་འཕོ་བ་བགྱིས་གསུང། ཀརྨ་པས་ཀྱེཻའི་རྡོ་རྗེ་ལྷ་དགུའི་དཀྱིལ་འཁོར་ནམ་མཁའ་ལ་སྒྱུ་མ་རྩམ་དུ་སྤྲུལ་ནས།
བླ་མ་ཉིད་ཀྱང་ལྷ་དགུར་སྤྲུལ་ནས་ནམ་མཁའ་ལ་གཞུགས་པའི་ཐུགས་ཀར་ཐིམ་པ་བྱས། ལྷ་མོ་རྒྱད་ཀྱང་ཛ༔ཞེས་པས་བདག་ལ་བསྡུས་ནས་ནམ་མཁའ་ལ་ཡལ་བར་བྱས་པས།
བླ་མ་ལྷ་རྗེ་དགྱེས་ནས་མཐུན་འགྱུར་གནང། དེ་ལ་སོགས་པའི་སྤྲུལ་སྒྱུར་དང། དུས་གསུམ་གྱི་རྣམ་པ་མངོན་སུམ་གཟིགས་པས། དུས་གསུམ་མཁྱེན་པར་ཡང་གྲགས། སྟོད་ལུངས་ལྷ་ལུང་དགོན་པར་བཞུགས་དུས།
རིན་པོ་ཆེའི་ཞལ་ནས་འདང་རྒྱ་གར་གྱི་དུར་ཁྲོད་གཅིག་ན། རྒྱ་གར་གྱི་རྣལ་འབྱོར་པ་འགའི་ཚོགས་གྲལ་དུ་ཕྱིན་པ་རྨིས་གསུང་ནས། དུས་དེ་དང་མཚུངས་པར་ལས་སྟོད་གཙུག་ལག་ཁང་གཅིག་ན།
དགེ་བཤེས་གཅིག་ཐང་པ་གྲུབ་ཅིང་ཡོད་རྩམ་ན། དེའི་སྣང་པ་ལ། ཨཙརྱ་རས་རྐྱང་གནོད་པ་ལག་ན་ཐོད་པ་ཐོགས་པ་གསུམ་དང། བོད་ཀྱི་རྣལ་འབྱོར་པ་རས་རྐྱང་གནོད་པ། རྐྱང་རྗེན་ལག་ན་རའི་བེར་མ་ལྕགས་ཐོགས་པ།
དུང་གི་རྣ་རྒྱན་ཡོད་པ་ལེ་དྲུག་བཀླ་ལེན་པའི་ཚད་དོ་གཅིག་རང་གཅིག་བྱུང། དེ་ནས་བོད་དེ་དང། དགེ་བཤེས་སླའེ་མང་དུ་བྱས། ཁྱོད་གང་ནས་བྱོན་དྲིས་པས་རྡོ་རྗེ་གདན་ནས་སོ།
ཁ་ཆེ་ནས་པུ་ར་ས་ལྟར་ལམ་བྱུང་གསུང། འོ་ན་བྱ་ལོའི་དུས་སུ་གྲུབ་ཐོབ་

མང་པོ་བྱོན་པ་ཡིན་ཟེར་བ། ཁྱེད་དང་འགའ་རེ་འཇལ་ལམ་ཞུས་པས། འདི་གསུང། དེ་དུས་ལྷོ་ཕྱོགས་ཛ་ལན་དྷ་རའི་གྲོང་ཁྱེར་ན་རྒྱལ་པོ་ཟླ་བ་རྣམ་པར་མནོན་པ་ཞེས་པ་བྱ་བ། ཧ་ཧ་སྒྲོག་པའི་དུར་ཁྲོད་དུ་ཚོགས་འཁོར་བྱས།
གྲུབ་ཐོབ་མངོན་ཤེས་དང་རྫུ་འཕྲུལ་མངའ་བ་རྣམས་པ་གསོལ་བ་བཏབ་པས། རྒྱ་གར་གྱི་གྲུབ་ཐོབ་བཞི་དང་།བོད་ཀྱི་གཉིས་ཏེ་མི་ཏྲ་ཛོ་ཀཱི་ན་རོ་དྲུག་བྱོན་ཟེར། རྒྱ་གར་གྱི་སུ་ལགས་དྲིས་པས།
ཨིནྜ་བོ་དྷི། ཛ་ལན་དྷ་ར། ནག་པོ་སྤྱོད་པ། ཤིང་ལོ་པ་དང་བཞིའོ། བོད་གཉིས་ནི་དྷརྨ་ཀིརྟི་དང་། དྷརྨ་ཤི་ལ་ཡིན་གསུང། དེ་གཉིས་གང་ལགས་ཞུས་པས། ཆོས་ཀྱི་ཚུལ་ཁྲིམས་ནི་འཆི་བ་མེད་པའི་གདམས་ངག་ཡོད།
མངའ་རིས་ན་ལྷ་ཁང་གཅིག་ལ་བརྟེན་ནས་སེམས་ཅན་གྱི་དོན་མཛད། ཤྲི་དྷརྨ་ཀིརྟི་ནི་བོད་སྐད་དུ་དཔལ་ཆོས་ཀྱི་གྲགས་པ་བྱ་བ། ལམ་རྩ་རླུང་ལ་བསྟེན་ནས་ཕྱག་རྒྱ་ཆེན་པོ་གཅིག་ཆོད་ཀྱི་གདམས་པ་ཡོད་དེ།
བོད་ཡུལ་སྨད་ན་བཞུགས། ཡོངས་སུ་གྲགས་པའི་མཚན་བླ་མ་དབུ་སེ་བྱ་བ་ཡིན་གསུང་ནས། ལུང་བསྟན་པ་བཞིན་དབུས་ལ་དགེ་བཤེས་ཀྱིས་བྱོན། རིན་པོ་ཆེ་པའི་དྲུང་དུ་ཕེབས། དཔོན་གྲགས་སེང་བྱ་བའི་ཁྱིམ་དུ་ཚོགས་འཁོར་ལ་སྤྱན་དྲངས།
སྔར་གྱི་ལོ་རྒྱུས་རྣམས་ཞུས་པས། ཞལ་ནས་ཨ་ཙ་ར་གསུམ་པོ་དེ། ཨིནྜ་བོ་དྷི་བར་པ་དང། ཤིང་ལོ་པ་དང། ནག་པོ་སྤྱོད་པ་གསུམ་ཡིན། ཁྱོད་ལ་གདམས་ངག་བཤད་མི་དེ་ང་ཡིན།
གདམས་ངག་དེ། རྣམ་བཞི་རྒྱུད་གྲོལ་བྱིན་རླབས་ནུས་འདོན་བྱ་བ། ཨིནྜ་བོ་དྷི་ལ་ཞུས་པ་ཡིན། ཚོགས་འཁོར་གྱི་ཚོགས་དཔོན་ནི་ནག་པོ་སྤྱོད་པ་ཡིན་གསུང་བ་སོགས་བསམ་གྱིས་མི་ཁྱབ་པའི་རྣམ་ཐར་མངའ་བ་དེའི་སྐུའི་སྐྱེ་བ་ནི།
རྗེ་ཀརྨ་པ་ཉིད་ཡིན་ལ། དེ་ཡང་གྱ་པ་གངས་པས་སྟོད་ལུངས་འཚུར་ཕུར། དཔལ་འབྲི་ཁུང་ཐེལ་པ་ལ། བེར་གཅིག་རྟ་རྒོད་མ་གཅིག་གི་འབུལ་ཟན་བླངས་ནས་ཕུལ། དེས་རྟེན་འབྲེལ་ཅུང་ཟད་འཕྱུགས་

དུས་རིང་ཞིག་ལ་ཕེབས་པར། མགོན་པོ་དང་ལྷ་མོས་གསོལ་བ་འདེབས་པ་དང་། གདུལ་བྱའི་མོས་པ་དབང་གིས་ས་སྨད་སྨོན་དོར་དུ་སྐུ་སྐྱེ་བ་གཞེས། ཆེར་ལོན་པ་དང་རྣལ་འབྱོར་པའི་བརྟུལ་ཞུགས་ཀྱིས། འབྲི་ཁུང་ཐེལ་པའི་ལག་ནས་གདན་ས་མ་ལག་དང་བཅས་པ་ཕྲོགས།
རྣམ་ཐར་གྱིས་མདའ་རར་ཕེབས། ཕྱིང་ནག་གཅིག་ཡོད་པ་ལ། དཔོན་སློབ་བཅུ་གསུམ་པོའི་ཞ་ནག་རེ་བཅོས། དཔལ་ལྡན་འཚུར་ཕུར་ཞ་ནག་གསོལ་བའི་དཔོན་སློབ་བཅུ་གསུམ་པོས།
གངས་པའི་སྐུ་འདྲ་གསེར་སྐུ་དེ་ཐལ་ཕུང་ཁར་གྲད། བེར་ཁས་བསྣུན་ངའི་དགོན་པ་འཚང་ས་སོགས་ཀྱི་རྒྱུ་མཚན་ཅི་ཡིན་གསུང་བ་སོགས་ཁྲིམས་དར་མཛད། དུས་གསུམ་མཁྱེན་པའི་སྐུ་འདྲགསུང་འབྱོན་མ་དེ་ཡར་ལ་ཐེགས་གསུང་ནས།
དེའི་འོག་ན་ཞྭ་ནག་གཅིག་དང། བེར་ཐུལ་གཅིག། ཤེལ་ཕྲེང་གཅིག་རྣམས་འདུག་པ་བཏོན། སྐུ་ལུས་ལ་བསྣམས་དེ་ནས་ཞ་ནག་ཅན་རེ་རེ་མཛད། ཤམ་ཏེ་དཀར་པོ་ཡང་ཟེར། བདུད་དགའ་རབ་དབང་ཕྱུག་གི་སྤྲུལ་པ་སེ་ཆེན་རྒྱལ་པོ་འདུལ་བ་ལ།
ཧོར་ཡུལ་དུ་བྱོན་རྫུ་འཕྲུལ་བསམ་ལས་འདས་པ་བསྟན། སྔོན་གྱི་སྨོན་ལམ་གྱིས་དབང་གིས་ཆུ་མེད་པའི་འཇམ་ལམ་ལ་ཟླ་བ་གཅིག་ཙམ་བྱོན། ནམ་འདོད་དུས་གཱ་ག་ཆུ་ཐོང་གསུང་ནས།
སྦ་ལྕགས་རྩུགས་པ་ན་མི་རྟ་གང་ཡོད་ངོམས་པའི་ཆུ་བྱུང་པ་སོགས། གྲུབ་བརྟགས་དུ་མས་མཐའི་རྒྱ་མཚོ་་་་་་་་་གཟིངས་སྨན་ཚེའི་ཡུལ་དུ་རླུང་གི་ནུས་པས། འབྲས་བུ་སྨིན་པར་བྱས་སོག་པོའི་རྒྱལ་པོས།
རིན་ཆེན་བེ་ཆེ་ཤིང་རྟ་གང་ཙམ་ཕུལ། དེ་ལ་བརྟེན་ནས་ཚུར་ཕུར་གཙུག་ལག་ཁང་ཆེན་གཞེངས་པའི་གྲུབ་ཐོབ་ཆེན་པོ་དེས། གངས་རིའི་ལྗོངས་འདིར་ཡང་གྲུབ་བརྟགས་མང་དུ་བསྟན་ཏེ།
མཐར་སྐུ་སྐྱེ་དེའི་ཕྲིན་ལས་རྫོགས་པའི་དུས་མཁྱེན་ནས། གྲུབ་ཆེན་ཨུ་རྒྱན་པ་ཞེས་མཚན་ཉི་ཟླ་ལྟར་གྲགས་པའི་སྐྱེས་ཆེན་དམ་པ་དེ་ཉིད། རྒོད་ཚང་པ་ཆེན་པོའི་སྐུ་སྐྱེ་གྲའི་སྙེ་མདོར་བྱོན་པ་དང་འཇལ་བ་ལ་དབུས་ཕྱོགས་སུ་ཕེབས།
སིལ་མ་ལ་ལ་འབྱོན་དགོས་པ་ཡོད་ཙ་

ན། སྟག་གྲུ་ཁར་ཕེབས་པ་དང། རྗེ་ཀརྨ་པའི་ཏིང་ངེ་འཛིན་གྱི་ནུས་པས། འདུན་པ་ལོག་ཀརྨ་པའི་དྲུང་དུ་འབྱོན་དགོས་པར་འདུག་དགོངས་ཏེ། གྲུ་རྒྱབ་བྱང་ལམ་ལ་བྱོན། སྙེ་མོ་གཞུ་ཀུན་དགའ་ར་བའི་ཐད་དུ་ཕེབས།
སློབ་དཔོན་དོན་ཡོད་ཅེས་བྱ་བ་ལ་ཕུར་པའི་བཀའ་བསན། དེ་དུས་གྲུབ་ཆེན་ཀརྨ་པས་མཚན་མོ་གཞེངས་ནས་གཟིམས་ཁང་སྟེང་དུ་བྱོན་ཏེ། ཀྱི་ཁ་འཁྱགས་ཚོ་ལོངས། སྟོད་ནས་གྲུབ་ཐོབ་ཨུ་རྒྱན་པ་བྱ་བ་གནམ་གྱིས་ས་བཀབ་པ་འདྲ་བ་འབྱོན་གྱི་ཡོད།
བུ་རམ་བག་ཏེ། ཟན་རྫིས་གསུང། དེ་ཨུ་རྒྱན་པས་ཀྱང་མཁྱེན་ནས། ཀརྨ་པའི་སློབ་མ་རྣམས་བྲེལ་སྟེ་འདུག། རང་རེ་བཅག་མལ་གྱིས་གསུང་ནས། ཨུ་རིའི་མདུན་དུ་བཅག་མལ་མཛད།
ཡང་འཚུར་ཕུའི་ཕུར་ཡང་བཅག་མལ་མཛད།དེ་དུས་སུ་ཀརྨ་པས་ཐབ་ཀ་བ་ལྔ་བྱ་འདྲེན་ལ་བཏང། དེ་ནས་འཚུར་ཕུ་ལུང་པར་སྐྱེ་བོའི་ཚོགས་ལུང་པ་ཁེངས་པ་བྱུང། བྱིན་རླབས་ཞུ་མིས་ལམ་མ་ཐར་བ་དང།
ཁམས་པ་རྒྱུག་པ་ཐོགས་པ་ལྔ་བཅུ་ཙམ་བཏང་ནས། དེ་རིང་གྲུབ་ཐོབ་ཆེན་པོའི་དྲུང་བཀོར་ངེད་ཀྱིས་བྱེད་པ་ཡིན་ཟེར་ནས་རྒྱུག་པ་རྒྱབ་པས་ལམ་ཐར། དེ་ནས་ཕྱི་རོལ་དུ་གཟིམས་སྦྲ་བཏབ། ཨུ་རྒྱན་པས་གྲུབ་ཐོབ་ཀརྨ་པའི་གཟིམས་ཁང་དང།
ནང་གི་བརྟེན་མཆོད་རྣམས་གཟིགས་ནས་འདི་ལྟར་འདུག་གསུངས་པས། ཐམས་ཅད་ཧ་ལས་ཤིང་དད་པར་གྱུར་སྐད། དེ་ནས་ཀརྨ་པའི་ཞལ་ནས། ཨོ་གྲུབ་ཐོབ་ཨུ་རྒྱན་པ་ཞག་གསུམ་གྱི་གོང་ནས་ཕེབས་རྒྱུ་ད་བར་མ་བྱོན།
ཟན་རྣམས་རྡུལ་དུ་བཅུག་གསུང། ཟན་ཁྱག་པར་སོང་ནས་མ་ཕེད། ཨུ་རྒྱན་པས་དེ་བར་མི་སླེབ་པ་ཟློག་སྒོམ་བྱས་པ་ཡིན་ཞུས་པས། ཁལ་ནས་དེ་བྱེད་ན། ཁར་སྐྱག་པ་ཆུག། འཕོངས་སུ་བུ་རམ་ཆུག་གསུང།
ཟན་མ་ཕེད་པ་དང། དེ་ཕྲལ་ཀརྨ་པའི་གཏུམ་མོའི་ནུས་པས་ཟན་དེ་རྣམས་ཟན་དྲོན་རླངས་ཐོལ་ལེ་བསྟེར་སོང། དེ་ལ་སོགས་པའི་རྣལ་འབྱོར་པའི་

ནུས་པ་འདྲན་པ་རེའང་མཛད། ཡང་ཨུ་རྒྱན་པ་ལ། རྗེའི་ཞལ་ནས། ཨེ་ཨུ་རྒྱན་པ་ཁྱོད། ངའི་སར་མི་ཡོང་པར། སིལ་མ་ལ་ལ་འབྱོན་འདོད་ཅིང་སྣང་རེ། སྟག་གྲུ་ཁ་ནས་ངའི་བྱང་ཆུབ་ཀྱི་སེམས་དང། དཔལ་བོ་དང་མཁའ་འགྲོ་ཆོས་སྐྱོང་དང་།
རྡོ་རྗེ་རྒྱལ་པོ་རྣམས་ཀྱིས་རང་དབང་མེད་པར་དབང་དུ་བསྡུས་པ་ཡིན་ཨེ་གོ་གསུང། ཡང་ཀརྨ་པའི་གསུང་གིས། དགེ་བཤེས་དབང་སྐྱབས། ཆོས་སྐྱོང་ལ་གཏོར་མ་ཐོང་། རྔ་རྡུངས་དུང་བུས།
ཨ་རིངས་ཐོན་ལ། ཨུ་རྒྱན་པ་འདིར་བྱོན་ཡོད་པས། ཚུར་ཕུ་ན་རན་ཏ་ཡོད་པ་ཐམས་ཅད་དགའ་བ་བསྒོམས། འབུལ་བ་གྱིས་ཆོས་ཞུས་གསུང། ཨུ་རྒྱན་པ་དཔོན་སློབ་རྣམས་ཀྱིས། ཀརྨ་པའི་གཟིགས་ཁང་གི་བརྟེན་གསུམ་ལ་ལྟས་པས།
ཀརྨ་པའི་ཞལ་ནས་ཨུ་རྒྱན་པའི་སློབ་མ་ཁ་འཁྱགས་ཚོ། ཅི་ལ་ལྟ། ལྟ་ན་བླ་མའི་ཞལ་ལ་ལྟོས། ངེད་ཀྱི་ཞྭ་ནག་འདི་ཨོ་རྒྱན་པ་ལ་དཀོན། སྤྱན་རས་གཟིགས་རྒྱལ་བ་རྒྱ་མཚོའི་དབང་བྱེད་པ་ཡིན་གསུང་ནས།
ཀ་ཏོ་ར་ནས་ཀྱིས་བཀང་ན་ལ་སྦ་ལྕགས་གཙུག་ནས་དབུ་ཐོག་དུ་གཞག་ཏེ། ཕྱག་ལྕག་དང་བཅས་པ་ཕྱག་དུ་བཏད་དེ། ཐུགས་ནུར་མཛད་ནས་འདི་གསུང། འོ་ཀོལ་གཉིས་སྐྱེ་བ་དུ་མའི་དཔོན་སློབ་ཡིན།
ངའི་མགོ་འདོན་ཀྱང་ཁྱོད་ཀྱིས་བྱེད་དགོས། ཁྱོད་ཀྱི་གདུལ་བྱ་ཉི་མ་ལྷོ་རྒྱུད་ན་ཡོད་པས། དེར་ངའི་རྒྱལ་བ་རྒྱ་མཚོ་དང། སྙིང་པོ་ཡི་གེ་དྲུག་པ་དང། སྐུ་གསུམ་ངོ་སྤྲོད་ཀྱིས་འགྲོ་དོན་མཛད་དེ།
དགེ་བསྙེན་རྡོ་རྗེ་རྒྱལ་པོས་ཀྱང་ཨུ་རྒྱན་པའི་ཕྲིན་ལས་བསྒྲུབས་གསུང། དེ་དུས་ཨོ་རྒྱན་པའི་དགོངས་པ་ལ། ངའི་མགོ་འདོན་ཁྱོད་ཀྱིས་བྱེད་དགོས་གསུང་པ་འདི་ཅི་ཡིན་ན་དགོངས་པའང་བྱུང། ཀརྨ་པའི་དྲུང་དུ་ཨུ་རྒྱན་པས།
ཁྱོད་ཀྱི་རྒྱུད་པ་འདི་ལ་ཞ་ནག་ཅན་དུ་འབྱོན་ཞུས་པས། གྱ་པ་གངས་པས་གུ་བ་བྱས། དེའི་སྐྱེ་མཆེད་ལ་བརྟེན་ནས་ཞ་ནག་པོ་ཅན་གྱི་རྒྱུད་པ་བཅད། འོན་ཀྱང་

ཉི་མ་ལས་སྟོད་ཀྱི་ཕྱོགས་ནས་ཞ་ནག་པོ་ཅན་གཅིག་ཡོང་ཡོད་པ་ཡིན། རང་བྱུང་རྡོ་རྗེ་ལུང་བསྟན། དེ་ནས་ཨུ་རྒྱན་པས་དམྱལ་སྟོད་དམྱལ་སྨད་སོགས་སུ་འགྲོ་དོནརྒྱ་ཆེན་པོ་མཛད། གཙང་ཕྱོགས་ལ་ཐེགས་པའི་ལམ་དུ།
རྗེ་ཀརྨ་པ་ཆེན་པོ་ཆོས་ཀྱི་དབྱིངས་སུ་གཤེགས་པའི་བརྟགས་དང། སྐད་ཆའང་བསན། བྷུད་ཏྲར་ཕེབས། བཅུ་གཅིག་ཞལ་གྱི་ཐང་ཀ་སྐུམ་ཁྲུ་གང་ཙམ་ཡོད་པ་གཅིག་འདུག་པ་དེའི་དྲུང་དུ། རྗེ་ཀརྨ་པ་སྐུ་གར་སྐྱེ་གཞེས་ཀྱི་གསོལ་བ་བཏབ་པས།
དེའི་ཐུགས་ཁ་ནས་འོད་ཟེར་ཁ་དོག་སྣ་ཚོགས་པ། ར་དུང་གི་དབྱིབས་ཅན་གཅིག་ལ་སྟོད་ཕྱོགས་ལ་སོང། ད་འདི་གར་དགུག་དགོངས་ནས་གཞུགས་པ་ན། ནང་གཅིག་མུ་ཕུག་ནས་བརྟན་བསྲུང་ངེ་ཞེས་བྱ་བ་གཟའ་མི་གཉིས་བྱུང་པ་ལ།
རྗེ་གྲུབ་ཐོབ་ཨུ་རྒྱན་པའི་ཞལ་ནས། འདང་རིན་པོ་ཆེ་ཀརྨ་པ་དང་འཇལ་བ་རྨིས་གསུང། ཁོང་གཉིས་ན་རེ། མུ་ཕུག་ན་ཇ་དགས་བྱེད་པ་གཟའ་མི་གཉིས་བུ་གཅིག་དང་གསུམ་གདའ་བ།
བུ་དེ་ཀརྨ་པ་ཡིན་ཟེར་གྱི་གདའ། དེ་ལ་ལྟ་བ་མ་ལགས་སམ། ད་ནང་བདག་གཉིས་ལྷན་དུ་ཡོངས་ནས། གླིང་ཁའི་སྤྱིལ་པོ་གཅིག་ཏུ་ཐལ་ཟེར། འོ་ན་དེ་ཡིན། ད་ལྟ་རང་ཁུག་ཤོག་གསུང་ནས་གཅིག་གིས་གདན་འདྲེན་དུ་ཕྱིན།
བསྟན་འཐོན་པོ་རྩིགས། ཀརྨ་པ་ཡིན་ན་མི་སྐྲག་པར་གདོད་གསུང། དེར་བསྟན་བཤམ་པ་བུས་སྤོས་སྟེགས། ཚོགས་པ་རྣམས་ཀྱང་ནང་དུ་འདུས་ནས་བྱོན་པ་ལ། གྲུབ་ཐོབ་པས་ཁྱོད་སུ་ཡིན་ཅེས་འུད་བཏང་པ་ན།
ང་མིང་ཡོངས་སུ་གྲགས་པ་ཀརྨ་པ་གསུང་ནས། ཕྱག་གཡས་ནམ་མཁའ་ལ་རྐྱང། ནམ་ཟ་ཆུང་པ་ཕྲག་པ་གཡོན་པ་ལ་བཀལ་ནས་སྟན་གྱི་སྟེང་དུ་བྱོན་པ་དང། ཡང་གྲུབ་ཐོབ་པ་ཡིན་ན་ཅི་དྲན་ཟེར་བ་ལ།
ང་མའི་ལྷུམས་ན་ཡོད་པའི་དུས། འཆི་མེད་ཀྱི་འཕྲུལ་འཁོར་བྱས་པས། མ་ན་རེ། ཕ་ལ་རྨི་ལྟས་བཞིན་ཡིན་ན། ངའི་འདི་དགའ་མོས་ཡོང་རྒྱུ་ཡིན་པ་ལ། བུ་མོ་

གཅིག་རང་ཡོད་པ་ཨེ་ཡིན། སྐབས་སུ་ཚ་བཤགས་རང་བྱེད་པས་བྱུང་ཟེར། དེ་དྲན་གསུང། ཡུམ་ལ་དྲིས་པས་ཀྱང་། དེ་ཁོ་ན་ལྟར་ལགས་ཞུ་ཡི་འདུག། ཁྱོད་གཉིས་རྗེ་ཀརྨ་པ་དང་འཇལ་ཨེ་མྱོང་གསུང་པས། ལྷ་སར་འགྲོ་ཞོར་གཅིག་ལ་འཚུར་ཕུར་འཇལ།
ངེད་གཉིས་ལ་གོས་རེ་གནང། ད་གཟོད་ཁྱེད་གཉིས་ལ་གནས་འདིར་དབྱར་དགོས་གསུང། བུ་ཆུང་འདི་ཁོང་པ་ཞུས་པ་མེད་ལགས་ཟེར། དེ་ནས་ཨོ་རྒྱན་པ་ལ། ངའི་ཞ་དང་དཔེ་ཆ་དེ་ཐོང།
སྔར་ངས་ཁྱོད་ལ་བཤད་པ་ཡིན། ད་ཁྱོད་ཀྱིས་ངའི་ལུས་འདི་མ་ཚར་གྱི་བར་ལ་མགོ་འདོན་ཀྱང་གྱིས་གསུང་ནས། ཨུ་རྒྱན་པ་ལ་སྐུ་གསུམ་ངོ་སྤྲོད་ཀྱི་ལུང་གསན། སངས་རྒྱས་དགོན་ས་སོགས་ཀྱིས་འཇལ་དུ་བྱོན་པའང་མཁྱེན་ནས།
ཐམས་ཅད་ཆོས་རྗེ་གོང་མའི་སྐུ་སྐྱེ་ཡིན་པར་ཡིད་ཆེས། མཐའ་ཡས་པའི་གདུལ་བྱ་རྣམས་སྨིན་གྲོལ་ལ་བཀོད་དེ། རྣམ་ཐར་བསམ་གྱིས་མི་ཁྱབ་པ་རྣམས་འདིར་རྒྱས་པར་མ་བྲིས་པ་ལགས། དེའི་ཕྱི་མ་གར་འབྱོན་ཞེས།
ཏའི་བན་གུ་ཤྲིས་ཆོས་རྗེ་མྱ་ངན་ལས་འདའ་ཁ་མའི་ཚེ་ན་ནན་ཆེར་ཞུས། བདག་ཀྱང་དེར་སྐྱེ་བར་སྨོན་ལམ་འདེབས་པ་ཡིན། ས་ཕྱོགས་འདིར་འབྱོན་གྱི་ངེས་པ་ཅིས་ཀྱང་ཐུགས་རྗེས་འཛིན་པར་ཞུ་ཅེས།
དེ་ཙམ་ཁོ་བོ་ལ་མོས་ན། ཁོ་བོ་ཤར་ཕྱོགས་ཀོང་པོའི་རྒྱལ་ཁམས་སུ་འོང་གསུང། དེ་དང་རྗེས་སུ་མཐུན་པར། མྱང་པོར་བྱོན་པའི་ཚེ། ཀརྨ་པ་རོལ་པའི་རྡོ་རྗེ་གོང་ལོ་གསུམ་གཞེས་པ་ན།
ཡུམ་ལ་གསུངས་པ། ང་ཀརྨ་པ་ཤིའི་སྐྱེ་བ་ཡིན། འཛམ་བུའི་གླིང་འདིར་གདུལ་བྱ་འདུལ་རྒྱུ་མང་པོ་ཡོད། དེའི་ཕྱིར་འོངས་པ་ཡིན། ཁྱོད་རང་ལྟོས་ཤིག་གསུང་ནས།་འཆི་མེད་ཀྱི་འཕྲུལ་འཁོར་མཛད། ང་ཁྱོད་ཀྱི་ལུས་ལ་ཡོད་པའི་དུས་ནས་འཕྲུལ་འཁོར་བྱས་པས།
ཁྱོད་འཕར་བ་དང་སྤྲུག་པ་སོགས་བྱུང་པ་ཡིན་མོད། འདི་ལྟ་བུའི་རྒྱུ་མཚན་ད་དུང་ཕ་ལའང་མ་བཤད་ཅེས་བཀའ་གདམས་སོ།

ཡང་ངའི་ཞལ་མཐོང་བས་ངན་སོང་དུ་མི་འགྲོ་བ་ཡིན། ཚུར་ཕུ་དང་རྒྱལ་པོའི་ཕོ་བྲང་དུའང་འགྲོ་དགོས། ངའི་གདུལ་བྱ་དཔག་ཏུ་མེད་པ་སོགས་ཡོད་གསུང་བ་དང། ཡང་དྲུང་ནས་ཀརྨ་སྤ་ཤི་ཡིན་ན། རང་བྱུང་རྡོ་རྗེ་ཡིན་ནམ་ཞུས་པས།
དེ་གཉིས་ཁྱད་མེད། ཀརྨ་པ་རང་ཡིན་དེ་གཉིས་སུའང་མ་བཤད་གསུང། དེ་ནས་རིམ་གྱིས་བྲག་གི་བར་ཁད་དུ་བྱོན། འགྲོ་མགོན་ལ་གཙུག་ལག་ཁང་གི་སྒོ་ཕྱེ་གསུང་ནས་ནང་དུ་བྱོན། ཆོས་རྗེའི་སྐུ་འདྲ་ལ་ཕྱག་མཛད།
ཕེ་བོ་ཁམས་བཟང་ངམ་གསུང། གཞན་རྣམས་ལའང་ཕྱག་མཛད་དེ། ཕྱག་དང་ཞེས་སའི་མཆོད་པ་འབུལ་ཞེས་གསུང། འགྲོ་མགོན་ལ་ཁྱོད་ཀྱི་ལག་ན་ངའི་ཞབས་རྗེས་ཡོད་པ་ཁྱེར་ཤོག་གསུང། རྡོ་རྗེའི་ཞབས་རྗེས་ཕུལ་བས།
འདི་མིན་ང་རང་གི་དེ་ཁྱེར་ཤོག་གསུང། དེའི་ཚེ་ལྷ་ཁང་གི་རྒྱ་མཐོངས་ལ་རྒྱ་བྲེས་ཡོད་པའི་སྟེད་དུ་བྱོན་དེ། ངོ་མཚར་བའི་རྫུ་འཕྲུལ་བསྟན། དབུ་ཞ་དང་ཞབས་རྗེས་གཉིས་ཀ་ཕུལ་བས་མཉེས་ནས།
ངོ་ཤེས་སམ་གསུང། མི་ཤེས་ལགས་ཞུས་པས། དུས་གསུམ་མཁྱེན་པ་ཡང་ང་ཡིན། ཀརྨ་སྤ་ཤིའང་ང་ཡིན།རྒྱ་ཡུལ་དུ་ཕྱིན་ནས་ཧོར་སོག་བཏུལ་བ་ཡང་ང་ཡིན། ད་རུང་འདུལ་འཕྲོ་ཡོད། སྤྲིན་གྱི་མཐོངས་ནས་བསྟན་པ་ཡང་ང།
སེང་གེའི་སྟེང་ནས་སྟོན་པ་དང། གླང་པོ་ཆེ་དང། ཉི་མ་དང། ཟླ་བའི་སྟེང་ན་འདུག་པ་ཡང་ང་ཡིན། ངའི་བླ་མ་སྟོང་པ་ཉིད་ཡིན། ཁྱེད་རྣམས་ཀྱིས་བླ་མ་ང་ཡིན། ང་ལ་སྤྲུལ་པ་དབར་གསུམ་ཡོད།
གཅིག་བྱང་ཆུབ་སེམས་དཔའ་བློ་གྲོས་རིན་ཆེན་གྱི་དྲུང་ན། གཅིག་ཤར་ཕྱོགས་མངོན་པར་དགའ་བ་ན། གཅིག་འཛམ་བུ་གླིང་འདིར་ང་རང་འོངས་པ་ཡིན། ཞེས་སོགས་གསུངས་པ་ན། འོ་ན་རྣམ་ཐར་གཅིག་གསུང་པར་ཞུ་ཞུས་པའི་ལན་དུ།
བར་དོའི་རྣམ་ཐར་ཉུང་ཤས་ཤིག་གསུངས། ཡང་

ཆོས་གྲལ་གཅིག་ཏུ། ང་ལོ་བཞི་ལོན་ནས་པདྨ་དཀར་པོ་པ་གར་སྐྱེས། ལོ་ལྔ་ལོན་ནས་འགྲོ་ལ་ཆོས་བཤད་བྱས། ལོ་དྲུག་ལོན་ནས་སེམས་ཅན་གྱི་[-] ལམ་སྣ་དྲངས། ལོ་བདུན་ལོན་ནས་འགྲོ་བའི་གདུལ་བྱ་སྐྱངས། རིན་ཆེན་ང་ཡིས་བཤད་པ་ཡིན།
དེ་དང་འཇལ་ན་ངན་སོང་མེད། ཅེས་གསུང་བ་སོགས་ཀྱིས། རང་བྱུང་རྡོ་རྗེའི་སྐུ་སྐྱེས་ཡིན་ངེས་ལ། སྐུའི་རྣམ་ཐར་དང་ཕྲིན་ལས་སྐྱངས་ཚུལ་བསམ་གྱིས་མི་ཁྱབ་ལ་ཕྱོགས་ཙམ་རྣམ་ཐར་ཆེན་པོ་རྣམས་སུ་གསལ་ལོ།
དེའི་སྐུ་སྐྱེ་ཕྱི་མ་ནི། དེ་ནི་ལེགས་པ་ཡིན་པར་ངེས་ཏེ། ཟུར་ཙམ་རྗོད་ན་ཞལ་ནས། ཕག་གི་ལོ་ལ་འཆི་བ་ཡིན། བྱི་བའི་ལོ་ལ་སྐྱེ་བ་ཡིན། འབྲུག་གི་ལོ་ལ་གཞན་དོན་བྱེད་ཅེས་གསུང་བ་དང།
མྱང་འདམ་ལ་ཕྱག་འཛུབ་བཙུགས་ཏེ། ད་གཟོད་ཕ་གིར་སྐྱེས་བུ་གྲགས་པ་དང་ལྡན་པ་གཅིག་འབྱོན་པར་འདུག་ཅེས་ལུང་བསྟན། རྣམ་ཐར་ལས་ཀྱང། ཕག་གི་ལོ་ལ་ཁོ་བོ་འཆི་ཚུལ་བསྟན། བྱི་བའི་ལོ་ལ་ཉང་འདམ་ཕྱོགས་སུ་སྐྱེ།
འབྲུག་གི་ལོ་ལ་གཞན་དོན་བྱེད་དོ་ཅེས། ཇི་སྐད་གསུངས་བཞིན་བྱོན་ལ་གུས་ཕྱག་འཚལ། ཅེས་སོགས་དང། ཡུམ་གྱི་ལྷུམས་ན་གཞུགས་པའི་ཚེ། ཨོཾ་མ་ཎི་པདྨེ་ཧཱུཾ། ཞེས་པའི་སྒྲ་སྒྲགས་པ།
ཡུར་གྲལ་བ་རྣམས་ཀྱིས་ཚོར། ཡུམ་ངོ་སྣོང་པར་གྱུར་ནས་འཛེམ་པའང་མཛད། སྐུ་ལྟམས་པའི་ཚེ་ནམ་མཁའ་ནས་གཟིམས་ཁང་ལ་འཇའ་ཟུགས་པ་སོགས་ཀྱིས། ཀརྨ་པ་འཁྲུངས་ཀྱི་ཡོད་པར་འདུག་གོ།
ཟེར་བའི་གྲགས་པས་ཕྱོགས་ཐམས་ཅད་ཁྱབ། སྐྱེ་བོ་མང་པོ་འདུས། ཕ་མ་ལ་རང་དབང་མེད་པར། བུ་ཆུང་ནས་མི་མང་གི་ཕྱག་དང། བསྐོར་བ་དང་བྱིན་རླབས་ཞུ་བ་སོགས་ཀྱིས་གདུལ་བྱའི་དོན་མཛད། སྐུ་ལྟམས་ནས་ཟླ་བ་གཉིས་པ་ལ།
གུ་ཤྲི་བློ་གྲོས་རྒྱལ་མཚན་པས། བུ རམ་སྡེར་མ་གང་ཁྱེར་

ནས་བྱོན་པས། ཡིན་པར་ངོ་མཁྱེན། དེ་ནས་ཡུམ་དང་ཕྲལ། རྟོགས་ལྡན་ཤག་འོད་པ་བུ་རྫི་ལ་བཀོས་ཟླ་བ་གཉིས་སོང་པ་ན། རྟོགས་ལྡན་པའི་དོག་པ་ལ། འདི་ངའི་བླ་མ་དེ་ཡིན་ན་དང་། ཞབས་ཏོག་བྱེད་རིན་ཆོག། གལ་ཏེ་མིན་ན།
ང་རྟགས་ལྡན་རྒད་བུ་གཅིག་འདི་འདྲ་གཅིག་ཏུ་གཞག་ནས་སྙམ་པ་བྱུང་པ་དང། བུ་ཆུང་གིས་མཁྱེན་ཏེ། ཧེ་གསུང་ནས་ཉི་གྲིབ་མཚམས་ལ་གཟིམས་ཡོད་པ་དེ་ཧོར་གྱིས་གཞེངས། ཡར་རྒྱུའི་གྱང་ལེབས་གཅིག་ལ་ཞབས་ས་ལ་མ་རེག་པར་འབྱོན་གིན་འདུག་པ་དང།
ཐུགས་འུར་ནས་དེ་ཅི་ཡིན་ནམ། ཞུས་པ་ན། འགྲོ་བ་ཡིན་མོད་གསུང། ཁྱོད་སུ་ཡིན་བྱས་པས། ཤངས་ལ་འཛུབ་མོ་བཙུགས་ནས་ཀརྨ་སྤ་ཤི། རང་བྱུང་རྡོ་རྗེ།
རོལ་པའི་རྡོ་རྗེ། དུས་གསུམ་མཁྱེན་པ་གསུང་ནས་།་གཟིམས་སོང་སྐད། འདི་རྟོགས་ལྡན་ཤག་འོད་པས་རྗེ་རིན་པོ་ཆེ་ལ་དངོས་སུ་ཞུས་པར་གདའ། དེའི་དོན་ནི། ལྟམས་ནས་བསིལ་ཟེར་བྱེད་པ་བཞི་པ་ལ། དུས་གསུམ་མཁྱེན་པ་ཀརྨ་སྤ་ཤི་དང།
རང་བྱུང་རྡོ་རྗེ་རོལ་པའི་རྡོ་རྗེ་ཞེས། གསལ་བར་ཞལ་གྱིས་གཞེས་ལ་ཕྱག་འཚལ་ལོ། ཞེས་སོ། དེ་ནས་གུང་ལོ་ལྔ་གཞེས་པའི་དུས། ཆོས་རྗེའི་དྲུང་ནས། སློབ་དཔོན་ཆེན་པོ་བུའི་ཡབ་ཡུམ་པའི་དྲུང་ནས།
ཉེ་གནས་ཀྱི་གཙོ་མཛད། རྟོགས་ལྡན་ཡེ་ཤེས་དཔལ་བ་སོགས་པའི་རྣལ་འབྱོར་གྱི་དབང་ཕྱུག་རྣམས་དང། ཚུར་ཕུ་དང་ཀརྨའི་རིན་པོ་ལ་སོགས་པ། གདན་ས་གོང་འོག་གམ་བླ་མ་ཆེ་བཙུན་རྣམས་དང།
གཞན་ཡང། ང་ཆེ་ང་བཟང། ང་བཙུན་གྱི་སྐྱེས་ཆེན་མང་པོ་འཚོགས། དེ་ཐམས་ཅད་རེ་རེ་བཞིན་ངས་བླ་མ་གང་ན་ཡོད་ཞུས་པ་ན། ཉི་མ་ནུབ་ཕྱོགས་ན་ཡོད། ད་ལྟ་ཞལ་ཡང་ང་རང་ལ་བསྟན། ནམ་ཟའང་འདི་འདྲ་གསོལ་གསུང་ནས།
ཚམ་ཚེ་མགོ་འཇུག་བློག་ནས་གཞེས། མཚན་ཡང་བསོད་ནམས།

བཟང་པོ་ཟེར་གསུང་ནས། ཆོས་རྗེ་ཁོ་རང་གིས་མཁྱེན་ནས་ལུང་བསྟན་པ་བཞིན་དུ། ཀོང་པོ་ནས་གདན་འདྲེན་བྱུང་པའི་ལུགས་བཞིན། དེ་དུས་ཚོགས་ཀྱི་མཁན་པོ་མཛད་ནས། ལོ་བདུན་འགྲོ་ལ་ཁད་པ་ཡིན་པས། ཚོགས་པ་གཙང་དུ་གཞུགས།
རྗེ་པའི་ཕྱགས་ཕྱི་སྒྲེས་པ་མཁེན་རྒྱལ་མཚན་དཔལ་བས་མཛད། ཀོང་པོར་ཕེབས་པ་ན། སྤྲུལ་སྐུ་རིན་པོ་ཆེའི་གསུང་གིས། ད་འགྲུལ་པ་རྣམས་ཀྱི་ཇ་འདྲེན་ ལ་འགྲོ་རན་གསུང། གང་ལ་འབྱོན་མི་ཤེས་པས།
ཅུག་བྱེད་ཞུས་པས། ཆུ་འདི་ལམ་དུ་བཟུང་ནས་སོང་གསུང་ནས། ཇ་འདྲེན་པ་ཚུགས་ཁག་གསུམ་གྱི་སར་སླེབས། དེ་ནས་སྐུ་འདུན་དང་ཉེ་བར་ཕེབས་པ་ན། སྤྲུལ་སྐུ་རིན་པོ་རྒོད་མ་དཀར་པོ་ཆེ་ཆུང་དེ་འདྲ་གཅིག་ལ།
ཆིབས་ནས་བསུ་བ་ལ་བྱོན་པ། ཕྱག་ཕུལ་བས་ཆིབས་ཀྱང་མ་གཞོལ། དབུ་ཞའང་མ་ཕུད་པར། ཕྱག་གིས་བྱིན་རླབས་མཛད་པས། ཇོ་གདན་ཕྱགས་ཕྱིར་ཡོད་པ་རྣམས་བློ་ཐེ་ཚོམ་དང་བཅས་པར་གྱུར། སང་ཉིན་རབ་ཏུ་བྱུང་རྗེ་པའི་ཞབས་ལ་བཏུགས་པའི་ཕྱག་མཛད་དགོས་དུས།
སློབ་དཔོན་ཤག་ཡོན་པས་དར་གཅིག་གི་ཞབས་གཡོག་པ་ན། སྤྲུལ་སྐུ་རིན་པོ་ཆེའི་གསུང་གིས། དེ་མི་ཉན་གསུང་ནས་དར་གསལ། ཞབས་ལ་དབུའི་གཙུག་གཏོར་བཏུགས་པའི་ཕྱག་མཛད།
ད་ངའི་གཙུག་ན་ཡོད་པ་ཡིན་གསུང། དེར་གདམས་པ་མང་དུ་ཕུལ་ཞིང་བྱང་སེམས་པ་དང་། གསང་སྔགས། སོ་ཐར་སྡོམ་པ་གསུམ་ལྡན་དུ་མཛད། དཔོན་སློབ་ཀྱང་རྟེན་འབྲེལ་འགྲིག།
འབུལ་བ་དཔག་ཏུ་མེད་པ་མཛད། དུས་ཕྱིས་བསྙེན་རྫོགས་ཀྱི་དུས། ཚོགས་ཀྱི་མཁན་པོ་དྲུང་རིན་པོ་ཆེ་དགྲ་བཅོམ་པ་ཡོན་ཏན་བློ་གྲོས་ལ་གཏད་ནས་དབྱེན་པ་ལ་གཞུགས་པའི་སྐབས་ཡིན་པས། རིན་པོ་ཆེ་ཡོན་ཏན་བློ་གྲོས་པ་ཕྱགས་ཕྱིར་བྱོན།
མར་ལམ་ཀོང་པོ་སྟོད་ཀྱི་ལ་གཅིག་ལ་འཛེགས་དུས། རྣམ་སྲས་རྟ་བརྒྱད་གནོད་སྦྱིན་བྱེ་བའི་དཔུང་གིས་བར་སྣང་ནས་བསུ་བ་ལ་བྱོན་པའི་གཟིགས་སྣང་ཀྱང་བྱུང་པར་གྲགས།
སྤྲུལ་སྐུ་རིན་པོ་ཆེའི་དྲུང་དུ་ཕེབས། བསྙེན་རྫོགས་ཀྱི་སྡོམ་པ་ཕུལ།Foundation of 'Tshal min, ff. 26a9-དེ་ནས་དུས་ཕྱིས་མྱ་ངན་ལས་མ་འདས་ཀྱི་བར། དུས་འཁོར་

རྒྱུད་སྡེ་མཐའ་དག། དཀོན་རྩེགསབརྩེགས་སོགས་པའི་ཕ་རོལ་དུ་ཕྱིན་པའི་བཀའ་མཐའ་དག[-] དང་ རྒྱུད་བླ་མ་དང། སྒྲ་དང་ཚད་མསྒྲ་ཚད་དང། བསྙན་སྔགསསྙན་ངག་ལ་སོགས་པ་དང། ལུང་མན་ངག་སོགས་རྫོགས་རིམསརིམ་ཟབ་དགུ་མཐའ་ཡས་ཕུལ།
དེ་ལ་རྟེནསྟོན་པའི། འབུལ་བ་གནང་སྦྱིན། རྒྱ་རྒྱལ་པོ་མན་ཆད། སྤྲང་ལོང་ཡན་ཆད། སྐྱེ་འགྲོ་མཐའ་ཡས་པའི་བསོད་ནམས་ཀྱི་ཞིང་མཆོག་ཏུ་གྱུར་པས། འབྱོར་པའི་རླབས་བསམ་གྱིས་མི་ཁྱབ་པ་རྣམས་དོན་ཡོད་པར་བྱ་བའི་ཕྱིར།
དཔལ་འཚལཚལ་མིན་གྱི་གཙུག་ལག་ཁང། བརྟེན་གསུམ་དང་བཅས་པ་གཞེངསབཞེངས ། རབ་གནས་ཀྱི་ཆོ་གའང་ཚར་རིམ་གྱིས་མཛད། དེ་དུས་ཆོས་ཀྱི་རྗེ་དེ་བཞིན་གཤེགས་པཔས།
ཀརྨ་པ་ཞེས་མཚན་ཡོངས་སུ་གྲགས་པ། དེ་ཉིད་མཚལཚལ་མིན་རང་དུ་ཕྱགས་ཕབ་གཞུགསཕྱག་ཕེབས་ཞུགས་ཡོད་པ་ལ། རབ་གནས་ཀྱི་མངའ་གསོལ་ཞུ་[-] བཕུལ་བ་བའང། དངོས་དག་ལ་མང་བར་མཛད། ཆོས་རྗེ་རིན་པོ་ཆེ་གདུལ་བྱའི་དབང་གིས།
དེ་ནས་ཐེགས་དགོས་དགོསདགོངས་པ་བྱུང་པ་ན། རྗེ་རིན་པོ་ཆེའི་དྲུང་དུ་འདི་སྐད་ཞུས་པར་འདུག དྲུང་ནས་རབ་ཏུརྒྱུད་ངའི་སྐྱེ་བ་བཏིངརྟིང་མའི་བསྙེན་རྫོགས་ཀྱི་བར་དག་གཞུགས་དགོས།
མ་ཐའངམཐའ་རབ་བྱུང་དེ་ཐོབ་པ་གཅིག་ཅིས་ཀྱང་དགོས་ཞེས་གསུངས་པ་ན། དེའི་ལན་ཞུ་དགོངས་པ་ལ། གསོལ་དཔོན་དོན་བཟངསབཟང་པས་ཇ་གཅིག་ཁྱེར་བྱུང་པ་དེས་འགྱངས།དེ་ནས་བསྙེལ་ནས་ཞུ་བ་འབུལ་བ་མ་བྱུང་གསུང་པ་འདི།
ཆོས་རྗེའི་གདུང་མཆོད་ལ་སྤོཔོ་ཏ་རིར་ཕེབས་དུས། སྣེལ་པ་དྲུང་ནམ་མཁའ་བཟང་པོ་པ་ལ་གསུངས་འདུག་པ་ཁོང་གིས། བདག་སྣེའུར་ཕྱིན་པ་གཅིག་ལ་དེ་སྐད་ཀྱི་རྒྱུ་མཚན་གསུང་གིན་འདུག་པ།
འདིར་དྲུང་དུ་ཞུ་དག་བྱས་དུས་བདེན་པར་འདུག་ལགས། སྤོཔོ་

ཏཏཱ་ལར་སྐུ་གཤེགས་ཁར། ཏའི་གུ་ཤྲི་བློ་གྲོས་རྒྱལ་མཚན་པ་ལ། ང་དང་འཕྲད་འདོད་ན་མདོ་གསུམ་སར་ཤོག་གསུངགསུངས། ཁོང་པའི་དབུ་སྐྲ། སྤྲུལ་སྐུ་རིན་པོ་ཆེ་འབྲེགའགྲེང་པ་ཡིན་ཟེར་ནས། སྐུ་སྐྱེ་ལ་འབྱོན་གྱི་བར་གཞག
དེ་ནས་སྐུ་གདུང་འཚུར་ཕུར་གདན་དྲངས་ཏེ་གཞུབཞུ ། ཕྱི་རྟེན་སྐུ་འདྲ། ནང་བརྟེནརྟེན། གསུང་

རྟེན་སོགས་ཀྱི་རབ་གནས་ཚུན་ཆོད་རྗེ་པ་རང་གིསགི། བུའི་རྗེས་ཕས་བསྒྲུབ་པ་བཞིན་མཛད་དེདོ། དེ་དུས་གོངདགུང་ལོ་བདུན་བཅུཅུ་དོན་ལྔ་པ་ཡིན་ནོ།སྤྲུལ་པའི་སྐུ་རིན་པོ་ཆེ་འདི་ཉིད་ནི། རིགས་དང་རུས་བཟང་པ་དང།
ངན་པ་ལ་འདོར་ལེན་མེད་པའམ། དམན་པ་རྣམས་ལ་མཆོག་ཏུ་བརྩེ་བར་དགོངས་པའམ། ཡང་ན་དམན་པར་བཏགས་པ་གང་ཡིན་པ་དེ་ཉིད་ལའང་མཆོག་ཉེ་བར་གནས་སོ། ཞེས་སྟོན་པའི་ཕྱིར། ཕལ་པ་དག་གིས་བཟང་པོར་མ་མཐོང་པའི་ཡུལ་རིགས་སོགས་མི་ངན་པར་གཟིགས་ནས།
སྐུ་སྐྱེ་དུ་མར་ཕལ་པར་སྣང་བ་དག་གིས་སྲས་སུ་འཁྲུངས་ལ། འདིར་ཡང་ངོམ་བྱ་བྲལ་པ་ལ་གཉེར་ཁ་གཏད་ལ། མགོ་རློན་གཟའ་ཡབ་ཡུམ་གྱི་སྲས་སུ་སྐུ་འཁྲུངས།
དེ་ཡང་འདིར་མཐའ་ཡས་པ་སྤྲོ་ཞིང་འཇའ་འོད་ཀྱི་ལམ་ལ། སྐུའི་རྣམ་སྤྲུལ་བསམ་གྱིས་མི་ཁྱབ་པས། གདུལ་བྱ་རང་རང་གི་བསམ་པ་དང་མཐུན་པར། སྤྲོ་བ་དང་བསྡུ་བའི་ཆོ་འཕྲུལ་དག་མཛད་དེ། ཡུམ་གྱི་ལྷུམས་སུ་སྦྱངས་ནས།
རིན་པོ་ཆེ་ལས་གྲུབ་པའི། གཞལ་མེད་ཁང་མཆོག་ཏུ་འོད་གསལ་བ་བདེ་བའི་ཡོ་བྱད་དང་ལྡན་པ་ཉིད་དུ། ཏིང་ངེ་འཛིན་གྱི་རོལ་པ་བསམ་གྱིས་མི་ཁྱབ་པས་ཡང་དག་པར་རོལ་ཞིང། སྐྱེ་བ་ལ་དབང་ཐོབ་པའི་རྡར།
ལྷུམས་སུ་ཟླ་བརྒྱད་ལས་མ་གཞུགས་པར། དྲན་ཤེས་གཞིན་དང་ལྡན་པས། རང་གཞན་ལ་མ་གནོད་པར། མངལ་གྱི་དྲི་མའི་སྐྱོན་དང་བྲལ་བའི་བདག་ཉིད་ཆེན་པོ་དེ་འཁྲུངས་པར་གྱུར་རོ།
འཁྲུངས་པར་གྱུར་མ་ཐག། འཕགས་པ་སྤྱན་རས་གཟིགས་དངོས་ཡིན་པར་མཚོན་པ་དང། བདེ་བར་གཤེགས་པའི་གསུང་རབས་མ་ལུས་པ་ལ་མངའ་འབྱོར་བའི་བརྟགས་སུ། ཨོཾ་མ་ཎི་པདྨ་ཧཱུཾ་ཞེས་པ་དང། དབྱངས་ཡིག་བཅུ་དྲུག་ཀྱང་གསུངས་ལ།
སྐྱེ་བོ་རྣམས་ཀྱིས་བློ་གྲོས་ཡངས་པའི་སྐྱེ་བ་ཡིན་པ་འདྲ་ཟེར་བ་དང། ཕལ་ཆེ་བས་དེ་ནི་ལེགས་པའི་སྐུ་སྐྱེ་ཨེ་ཡིན་ཟེར་བ་བྱུང། དེའི་སྐད་ཆ་དེ་ཐམས་ཅད་དུ་གྲགས་པ་དང། བྱ་བྲལ་བས།
ཆོས་

རྗེའི་བཀའ་ལུང་ཀྱང་ཡོད། ཅི་འདྲ་ཡིན་མི་ཤེས་དགོངས་ནས། རྣལ་འབྱོར་ཕོ་མོ་རྣམས་ཀྱི་ཁྲོད་དུ་འཁྱམས་པ་ན། སྐྱེས་ནས་ཟླ་བ་གསུམ་སོང་པའི་བུ་ཆུང་དེ་དང་འཇལ། དེའང་མཉེས་པའི་རྣམ་འགྱུར་མཛད་ཀྱི་འདུག་པ་དང།
དེའི་སར་བྱོན་ནས་ཁྱོད་བློ་གྲོས་ཡངས་པའི་སྐྱེ་བ་ཨེ་ཡིན་ཞུས་པ་ན། དབུ་སྒྲིལ་གྱིན་འདུག། འོ་ན་དེ་བཞིན་གཤེགས་པའི་སྐུ་སྐྱེ་ཨེ་ཡིན་ཞུས་པ་ན། དབུ་ཕྱོགས་ཕྱོགས་མཛད། འོ་ན་ཚིགས་དཔྱད་གཅིག་གསུང་པར་ཞུ་ཞུས་པས།
བྱིས་ཆུང་ཅོ་ཀས་སྒྲ་སྐད་འབུམ་ཕྲག་ཤེས་གྱུར་ཀྱང། སྒྱུ་མའི་ལུས་འདི་མ་ཚར་བར་དུ་སྒྲ་མི་བྱ། ང་ནི་སྐྱེ་མེད་རྗོད་པ་ཀུན་དང་བྲལ། གནས་མེད་གནས་བྲལ་འཁོར་བའི་འགྲོ་བ་རྣམས།
མ་ལུས་ཐར་པའི་ས་ལ་འགོད་པའི་ཕྱིར། སྐྱེ་འགྲོ་ཀུན་གྱི་དཔལ་དུ་བདག་གྱུར་ཏེ། ཞེས་གསུངས་ནས་གོང་མའི་སྐུ་སྐྱེ་ཡིན་པར་ཞལ་གྱིས་གཞེས། དེ་ནས་ཁོང་གིས་ཞབས་ཏོག་མཛད། ཀརྨ་དང་འདི་ཕྱོགས་ན་ཡོད་པའི་སྒར་པ།
གྲྭ་བུ་སློབ་ཡོན་བདག་དང་བཅས་པ་ལ། གསུང་འབུམ་ཐོག་མ་འདི་བཀུར། སྙན་པའི་གྲགས་པས་ས་སྟེངས་མ་ལུས་ཁྱབ་པར་བྱུང། རྡའི་གུ་ཤྲི་བློ་གྲོས་རྒྱལ་མཚན་པས་ཐོག་དྲངས་པའི།
སྒར་པ་རྣམས་ཀྱི་གཞན་ཉེ་ལས་ཐོག་དྲངས་པའི། རྟེན་གསུམ་མཆོད་རྫས། ཕྱག་རྫས་ཀྱང་ཕལ་མོ་ཆེ་དྲངས་ཏེ། ཆོས་རྗེ་སྤྲུལ་སྐུ་རིན་པོ་ཆེའི་དྲུང་དུ་བྱོན། འཇལ་བ་དང། ངོ་མཚར་བའི་ལྟས་བསམ་གྱིས་མི་ཁྱབ་པས་ཐམས་ཅད་ཡིད་ཆེས་པར་གྱུར་ཏེ།
སྟོན་པ་ཆེས་རིན་སོགས་ལ་མིང་ནས་སྨོས་ཏེ། དྲུང་སྐོར་བྱིན་ལ་མཉེས་པའི་རྣམ་འགྱུར་མང་པོ་བསྟན་པས། ཐེ་ཚོམ་གྱི་དྲ་བ་དང་བྲལ་ཏེ། གདུལ་བྱ་དཔག་མེད་འདུས་པ་རྣམས་ལ།
ཆོས་ཀྱི་འབྲེལ་པ་གུང་ལོ་གཉིས་པ་ནས་གསགས་པ་ནི་འདི་ལྟ་ཏེ། ཧྲི༔ཡིག་ལས་སྐྱེས་བཅོམ་ལྡན་འདས།

ཞལ་གཅིག་ཕྱག་བཞི་སྐུ་མདོག་དཀར། དེ་སྒོམ་བྱེད་པའི་སྐྱེ་བོ་ལ། ཡོན་ཏན་དཔག་མེད་འབྱུང་པར་འགྱུར། ཨོཾ་མ་ཎི་པདྨ་ཧཱུཾ། ཞེས་གསུངས་ནས། ཐམས་ཅད་ཡི་གེ་དྲུག་པའི་སྒོམ་ཟླས་ལ་བཀོད་པར་གདའ་ལགས།
དེ་ནས་སྔོན་གྱི་གསོལ་བ་བཏབ་པའི་མཐུ་དང། སྨོན་ལམ་དང་རྟེན་ཅིང་འབྲེལ་པར་འབྱུང་པའི་ཆེད་དམ་བསམ་གྱིས་མི་ཁྱབ་པའི་སྟོབས་ཀྱིས། ཉེ་གནས་ཆེན་མོ་ཡན་བྱིན་ན་གཞུགས་པ་དང། ཡོན་བདག་སྟོབས་ལྡན་རྣམས་ཀྱིས་གསོལ་བ་བཏབ་པ་དང།
སེམས་ཅན་མཐའ་ཡས་པའི་བསོད་ནམས་ལས། རྗེ་རིན་པོ་ཆེ་གོང་ལོ་གྱ་བཞི་གཞེས་དུས། འོལ་ཁའི་ཕུར་མཇལ་འཛོམས་ཀྱི་རྟེན་འབྲེལ་སྒྲིགས། གཞན་དག་གིས་རྗེ་པ་སྐུ་ནས་བྱོན་གྲགས་པས།
སྤྲུལ་སྐུ་ཡར་ཕེབས་པ་འཐད་ཞུ་ནའང། ལམ་ཁར་ཉེས་བྱེད་མི་འབྱུང་པའི་ཞལ་གཞེས་དང། ལུང་བསྟན་བྱུང་པས། འབྲུའུ་སྣ་ནས་ལོག་མདའ་བར། ཤན་ལ་ཐེགས། གོང་མ་ཆེན་པོའི་དྲུང་ནས་ཀྱང། མར་ལན་འབན་ཚིགས་གླིང་ཁར་ཕེབས།
དེ་ནུབ་ཡོན་ཏན་མཆོད་ལྡན་དུ་གཞུགས། སང་ཚ་གཞེས་བཏེག། ཆོས་ཀྱི་རྗེ་སྤྱན་སྔ་རིན་པོ་ཆེ་བསོད་ནམས་རྒྱལ་མཚན་དཔལ་བཟང་པོའི་ཞལ་སྔ་ནས། ཐར་མའི་ལྕང་བསེབ་ནང་དུ་ཕེབས་ནས།
དེར་གདན་ཞུས། ཆོས་ཀྱི་གསུང་གླེངས་ཀྱི་དགའ་སྟོན་ཡུན་རིང་དུ་མཛད་ཅིང། སྣམ་སྦྱར་དམར་དམུག་གཅིག་དང། གཞི་ནག་སིག་གཅིག་གི་གནང་སྦྱིན་ཀྱང་མཛད། དེ་ནས་ཕྱིར་ཐེགས་ཏེ་ལེག་མཐའ་ནས་བདེ་ལེ་ལ་གདན་དྲངས།
རིམ་གྱིས་འོལ་ཁར་ཕེབས།་ཆབ་ཚན་ཞག་ལྔ་མཛད་པའི་ཞག་བཞི་པ་ལ་སྤྲུལ་སྐུ་རི་པོ་ཆེ་ཕེབས་པའི་སྐད་ཆ་དང། ཇ་འདྲེན་ལ་དཔོན་བཀྲ་ཤིས་འབྱུང་གནས་སླེབ། སང་དེ་དེ་ནས་བཏེག། ཚུགས་ཞག་གཉིས་ཀྱིས།
བཀྲ་ཤིས་ཐང་ཟེར་བ་དེར། དཔོན་སློབ་རྣམས་མཇལ་ཞག་

དྲུག་གཞུགས། དེའི་རིང་ལ་སྤྲུལ་སྐུ་རིན་པོ་ཆེ་རབ་ཏུ་བྱུང། རྟོགས་ལྡན་ཞ་དམར་བས་བསྙེན་རྫོགས་མཛད། སེམས་ཙམ་ལུགས་ཀྱི་སེམས་སྐྱེད་ཀྱི་ཆོ་ག་དང། དུས་འཁོར་དང་བདེ་མཆོག་མཁའ་འགྲོ་རྒྱ་མཚོ། གསང་འདུས་གཉིས་མེད་རྣམ་རྒྱལ།
རྟ་མགྲིན་ཡང་གསང་ཁྲོས་པ། ཚེ་དཔག་མེད་གྲུབ་རྒྱལ་མ་རྣམས་ཀྱི་དབང་དང། དེའི་ཚེ་ཁྲིད་ཀྱང་ཕུལ། སྐྱེ་བོའི་ཚོགས་དང་དེར་ལུས་པའི་ཆེ་བཙུན་རྣལ་འབྱོར་ཕོ་མོ། དཔོན་སློབ་གཉིས་ཀྱིས་བསྡུས་པའི།
སྐྱེ་འགྲོ་རྣམས་ལ་ཆོས་དང་ཟང་ཟིང་གི་ལོངས་སྤྱོད་མཐའ་ཡས་པས། ཐམས་ཅད་དགྱེས་ཤིང་ཚིམ་པར་མཛད། ཡར་ཐེགས་ཁར་བླ་དཔོན་བྱིན་གྱིས། ཞལ་མཛོམ་དུ་བསྙེན་རྫོགས་ཀྱི་བར་གཞུགས་པའི་ཞུ་བ་ནི་མཛད་གིན་འདུག།
དངོས་སུ་ཞལ་གྱིས་གཞེས་པ་ནི་མ་མཐོང། གང་ལྟར་ནའང་སྤྲུལ་སྐུ་རིན་པོ་ཆེའི་བསྙེན་རྫོགས་དེ་ཙམ་གཅིག་མ་གཏོགས་ཚེ་འདིའི་བྱ་བ་ཚར་གསུང་པ་སྐབས་སུ་གསུང་བར་འདུག་ནའང།
བསྙེན་རྫོགས་མ་འཕྲོད་པ་ནི། མིའི་དབང་པོ་གྲགས་པ་རྒྱལ་མཚན་པ་སྐུ་གཤེགས་པ་དང། དེའི་གདུང་ཕུལ་བ་ལ་བྱི་བ་ལོ་ཟླ་བ་དྲུག་པའི་ནང་། དཔོན་བཀྲ་ཤིས་འབྱུང་གནས་བྱོན། འདིར་ཡང་སློབ་དཔོན་པ་དང་ཁོང་རྣམ་གཉིས་ཉམ་འཛེར་གཅིག་བྱུང་པ་ལ་རྟེན་ནས།
རྗེའི་དྲུང་དུ་སྤྲུལ་སྐུའི་བསྙེན་རྫོགས་མདོ་ཁམས་སུ་མཛད་པར་ཡོད་ཟེར་བའི་ཞུ་བ་ཕུལ། དེ་མི་བདེན་པ་ཆེ་གསུང་པ་ལན་གསུམ་གྱི་བར་དུ་བསྐྱར་བས།
སྔ་མ་བཞིན་ཞུས། འོ་ན་ཁོ་བོས་དེའི་དབུག་གདེད་ལ་གདད་པ་ཡིན། གཞན་བྲེལ་བ་མེད་གསུང་ནས། ཞུ་ཡིག་ཕུལ་བ་ན་སླར་ཡང། སྐུ་སྐྱེ་ནམ་མཁའི་ནོར་བུ་ཞིག་མྱུར་དུ་ཤར་བ་ཡུད་ཙམ་མ་ཡིན།
ལོ་བརྒྱའི་བར་དུ་བསྟན་པར་གཞུགས་གསོལ་འདེབས། གཞན་དུ་ནའང་དུས་གསུམ་མཁྱེན་པ་ཡི། གོང་ལོའི་ཚར་བར་ཅིས་ཀྱང་གཞུགས་པར་ཞུ། གསུང་པ་

སོགས་དང་། དེའི་ཟླ་བ་བརྒྱད་པ་ལ། བདག་ལ་བཀའ་ལུང་དུ་མ་གནང། ངེད་ཀྱང་འགྱོང་པར་འགྲོ་བ་ཡིན། དེའི་ནང་ནས་ཕར་ལ་གདམས་ངག་མང་པོ་ཡོད། ཐུགས་ལ་ཞོག་ལ་བསྟན་འཛིན་མཛོད་ཅིག་དང། རིང་པོར་མི་ཐོགས་ཞི་བའི་གནས་ཐོབ་འགྱུར།ཅེས་སོགས་གསུང་ལ།
དེ་དུས་སྐུ་ཚེ་བྱིན་གྱིས་བརླབས་པའི་གསོལ་བ་བཏབ་པ་ན། ད་མི་ཕན་ཚར་གསུང་ངོ། རབ་བྱུང་མཛད་པའི་ཡར་ལམ་ཁྲོམ་སེར། ཞག་གཅིག་གཞུགས་པའི་གཟིམས་ཐེར་གྱི་ཤུལ་ན།
དེ་ཀའི་རྒྱ་དང་མཉམ་པའི་མེ་ཏོག་ཁྲ་ཆིལ་ལེ་བ་ཤར། ད་དུང་དགུན་ཀྱང་དེ་ལ་མེ་ཏོག་ཡོང་ལ་དེའི་མཐར། མི་དང་མི་མ་ཡིན་གྱི་སྐོར་ལམ་ཀྱང་ཆགས་ཡོད་ཟེར། དེས་ན་བྱིས་པའི་ལུང་བསྟན་བཞིན་།
སྐུ་སྐྱེ་གཉིས་ཀྱི་རྩ་བའི་བླ་མ་མཛད་པ་ཡིན་ནོ། བསྙེན་བསྒྲུབ་རྣམ་གཞིས་ཉིན་མཚན་དུས་བདའ་ཞིང། དགའ་བཞིའི་འགྲོས་ཀྱིས་སྒྲིབ་གཞིའི་བག་ཆགས་བཅོམ། སྨིན་བྱེད་དབང་བཞིའི་སྦྱིན་པ་ཕྱོགས་བཅུར་བཏང་ངོ།
སྐུ་གཞི་མངོན་གྱུར་ཆོས་རྗེའི་ཞབས་ལ་འདུད། ཅེས་པ་ནི་བསྙེན་བསྒྲུབ་རྣམ་པ་བཞི་ནི། སེར་བསྡུད་བསམ་གཏན་གཉེན་པའི་ཡན་ལག། སྲོག་རྩོལ་དང། འཛིན་པ་ཉེ་བར་བསྒྲུབ་པ། རྗེས་དྲན་དང་ཏིང་ངེ་འཛིན་ནི་བསྒྲུབ་པ་དང།
བསྒྲུབ་པ་ཆེན་པོ་ཏེ་ཡན་ལག་དྲུག་གི་རྣལ་འབྱོར་གྱིས་ཉིན་མཚན་དུས་འདའ་ཞིང། དེའི་དབང་གིས་དགའ་བ་བཞིའི་འགྲོས་ཀྱིས། སད་པ་དང་རྨི་ལམ་དང་གཉིད་འཐུག་དང་། བཞི་པ་ཏེ་འཕོ་བའི་བག་ཆགས་ཀྱི་སྒྲིབ་པ་བཅོམ་པས།
ཞི་བདེ་འགྱུར་མེད་ཀྱི་བདེ་བ་ཐོབ་པ་ཡིན་ལ། དེ་ལ་གནས་པའི་སྒོ་ནས། གདུལ་བྱ་རང་རང་གི་སྐལ་བ་དང་མཚམ་པར། དབང་བཞིའི་སྦྱིན་པ་ཕྱོགས་བཅུར་བཏང་བ་ནི།
ནང་གི་དབང་རིགས་དྲུག་གིས་བསྡུས་པའི་སེམས་ཅན་ཐམས་ཅད་ལ་གནང་པ་ཡང་ཡིན་ལ། དབང་ཁྲལ་དང་ཡོན་ལ་ལྟོས་པ་མེད་པར་དཔལ་དུས་ཀྱི་འཁོར་ལོ་

ལ་སོགས་པ། གཉིས་མེད་རྒྱུད་ནས་བཤད་པ་དང། དཔལ་གསང་བ་འདུས་པ་ལ་སོགས་ཕར་རྒྱུད་དང། དཔལ་འཁོར་ལོ་སྡོམ་པ་ལ་སོགས་མར་རྒྱུད་དང། རྡོ་རྗེ་ཕྲེང་བ་སོགས་མཐའ་དག་གི་དཀྱིལ་འཁོར་ཕྱོགས་གཅིག་ཏུ་སྡེབས་ཏེ་སྒྲིགས་པ་དང།
སྒྲུབ་ཐབས་རྒྱ་རྩ་དང་རྒྱ་མཚོ་ལ་སོགས་པའི་བཀའ་ལུང་གྲང་ལས་འདས་པ་རྣམས་འཕངས་པ་མེད་པར། གོང་ལོ་སུམ་བཅུ་གཞེས་པའི་དུས་བཟང་ལྡན་གྱི་འཆད་ཉན་མཛད་པ་ནས་བཟུང་ཏེ། མཐར་གོང་ལོ་གོ་གསུམ་གཞེས་པའི་དུས་ཡན།
ལོ་གྲངས་དྲུག་བཅུའི་བར་རྒྱུན་ཆགས་སུ་གནང་པ་ཡིན་པའི་ཕྱིར་རོ། དུས་འཁོར་གསང་འདུས་བདེ་མཆོག་ཀྱེ་རྡོར་དང། དགྲ་ནག་གདོང་དྲུག་གཤེད་མར་ཚེ་དཔག་མེད། སྒྲོལ་མ་རྣམ་རྒྱལ་མཁའ་སྤྱོད་དཀར་དམར་སོགས།
ཡིད་དམ་ལྷ་གཟིགས་ཆོས་རྗེའི་ཞབས་ལ་འདུད། དེ་ཡང་འདི་སྐད་ཐོས་ཏེ། སྦྱོར་བ་ཡན་ལག་དྲུག་དང་སྙེན་བསྒྲུབ་སྐུ་ཉམས་སུ་གཞེས་པའི་དུས། འཇའ་དང་འོད་ཟེར་མཐའ་ཡས་འཕྲོ་བའི་དབུས་སུ།
དེ་ནི་ལེགས་པའི་ལོངས་སྤྱོད་རྫོགས་པའི་སྐུའི་གཟུགས་བརྙན་འདི་རྣམས། སྟོང་པ་ཉིད་ཀྱིས་གཟུགས་བརྙན་དུ་གཟིགས་པར་སྣང་སྟེ། འདི་རྣམས་ནི་ཆེ་ལོང་ཞིག་ཡིན་ལ། དེ་དུས་སུ་སངས་རྒྱས་དང་བྱང་ཆུབ་སེམས་དཔའ་དང་།
རྣལ་འབྱོར་ཕོ་མོ་དང། མགོན་པོ་དང་ལྷ་མོའི་རྣམ་ཐར་སྣང་བ་སོགས་ནི་བསམ་གྱིས་མི་ཁྱབ་ལ། དེ་རྣམས་ཀྱིས་ལུང་སྟོན་པ་དང་དབང་བཀུར་བ་དང་། དེ་རྣམས་དང་དབྱེར་མེད་དུ་འདྲེས་པ་དང།
གཅིག་ལས་དུ་མར་སྤྲུལ་བ་དང། དུ་མའང་གཅིག་ཏུ་བསྡུ་བ་སོགས། སྣ་ཚོགས་པ་མཛད་པར་སྣང་ལ། མཁའ་སྤྱོད་མ་དཀར་མོ་འདི་སྔོན་ནས་ཀྱི་ཡིད་དམ་ཡིན་ཞིང། སྒྲོལ་མ་དཀར་སྔོ་གཉིས་དང།
མཁའ་སྤྱོད་མ་དཀར་མོ་འདི་བསྒྲུབས་ནས་གཟིགས་པའི་ལྟར་ཡང་གྲགས། འདིའི་གཟིགས་ཚུལ་ལ། ཐོས་པ་རྒྱུད་པ་ལ་ལ་ན་རེ། བསྒྲུབ་པ་མཛད་དུས་མཚན་

མོ་དངོས་གྲུབ་ཀྱི་མཚན་མའི་ལུང་བསྟན་བྱུང་པ་བཞིན། དེ་ནང་མཚམས་འུར་འདོན་མཛད་བྱོན་པ་ན། མེ་ཏོག་ཆེན་པོ་གསུམ་འདུག་པའི་གཉིས་རྗེ་པ་རང་གིས་ཐོབ། གཅིག་མཚམས་གཡོག་པ་བླ་མ་སང་རིན་བྱ་བ་ལ་ཤོས།
དེ་ནས་རྗེས་སུ་བཟུང་པར་གྲགས་ཟེར། དྲུང་རང་དུ་ཞུས་དུས། ཐང་ཀ་ལ་བྲིས་འདུག་པ་ནི་མང་པོ་མཐོང་གསུང་པ་ལས། ཆེས་ཟབ་པའི་རྣམ་ཐར་ནི། ཤིན་ཏུ་སྦ་བ་ལ་གཙོ་བོར་མཛད་པའི་ཕྱིར། བདག་ལ་ནི་རྗོད་རྒྱུ་མེད་དོ།
སྦྱོར་དྲུག་ཆོས་དྲུག་ལམ་འབྲས་ནི་གུ་དང། རིམ་ལྔ་ལ་སོགས་རྫོགས་རིམ་ཟབ་དགུ་རྣམས། སྦས་པའི་ཚུལ་གྱིས་ཉམས་ལེན་མཐར་ཕྱིན་ནས། གཞན་དོན་གཙོ་མཛད་ཆོས་རྗེའི་ཞབས་ལ་འདུད། དེའང་ཉམས་ལེན་མཐར་ཕྱིན་པའི་ཚུལ་ནི།
རིམ་པས་སྔར་རྗོད་ཟིན་ལ། གཞན་དོན་གཙོ་བོར་མཛད་པ་ནི། སྐུ་ཚེའི་འཇུག་མྱ་ངན་ལས་འདའ་ཁ་ཡན་ཆད། སྦྱོར་དྲུག། རིམ་ལྔ་ལམ་འབྲས། ན་རོ་ཆོས་དྲུག། ནི་གུ་ཆོས་དྲུག།
ཨུ་རྒྱན་བསྙེན་བསྒྲུབ། བདེ་མཆོག་རིམ་ལྔ། དམར་ཁྲིད། རོ་སྙོམས། རི་ཆོས། ལྷ་ཁྲིད། བློ་སྦྱོང། སྙིང་པོ་དོན་གསུམ། ཕྱག་ཆེན་སྐོར་སོགས་ནི་རྒྱུན་ཆགས་སུ་གསུང་ལ། སྦྱོར་དྲུག་གི་གདམས་པ་ཞུ་མི་ནི་གཉིས་སུ་ལོངས་པ་ཡན་ཆད་ལ་འཁོར་ཡུག་དུ་གསུང་བས།
དེས་གྲོལ་ཚུལ་ནི། རྡོ་རྗེ་ལུས་ཀྱི་དེ་ཉིད་མཐོང་བ་དང། ཞུང་ལྔའི་ཁ་དོག་མཐོང་བ་དང། འོད་གསལ་ལ་རྒྱ་འབྱམས་ཏེ་ཞལ་ལྔ་དྲུག་ཙམ། ཏིང་ངེ་འཛིན་རེ་ལ་མཉམ་པར་འཇོག་པ་དང།
རྩིག་པ་དང། ཁང་ཁྱིམ་ལ་ཐོགས་མེད་དུ་འགྲོ་བ་དང། དུས་གསུམ་གྱི་རྣམ་པ་དངོས་སུམ་དུ་མཐོང་བ་དང། ཆུ་ལ་མི་འབྱིན་པ་དང། མེས་མི་འཚིག་པ་དང། རྨི་ལམ་ལ་རྟེན་ནས་སྤྲུལ་སྒྱུར་ནུས་པ་དང།
གཏུམ་མོ་ལ་བརྟེན་ནས་བདེ་དྲོད་རང་ཤུགས་ཀྱིས་འབར་བ་དང། སྒྱུ་ལུས་ལ་རྟེན་ནས་དངོས་

འཛིན་འཁྲུལ་པ་རང་སར་ཞིག་ཏེ། འཁོར་འདས་མཉམ་ཉིད་དུ་བརྟོགས་པ་དང། ཐབས་ལམ་ལ་བརྟེན་ནས་བྱང་སེམས་ཐིག་ལེ་གསུམ་ལ་རང་དབང་འདུས་པ་དང། མདོར་ན་ཚེ་འདི་ལ་ཞེན་པ་ལོག་ཏེ་མི་རྟག་པའི་དྲན་འཛིན་གྱི་འཇིག་རྟེན་བློས་བཏང་གི་བསྒྲུབ་པ་བྱེད་པ་དང།
རང་ཉིད་བསྟན་པའི་ལམ་སྣ་ཟིན་ནས། གདུལ་བྱ་གཞན་རྗེས་སུ་འཛིན་པའི་སློབ་མའང་ཤིན་དུ་མང་ཞིང། དེའི་གདམས་པའི་གནད་སྣ་རེ་ཙམ་ཐོབ་པ་ནི། སའི་དཀྱིལ་འཁོར་གྱི་མཐར་ཐུག་པར་ཁྱབ་པས་ན་གྲངས་རྗོད་པར་མི་ནུས་པའོ།
རྒྱལ་བའི་རྒྱལ་ཚབ་རྒྱལ་བ་ལས་ལྷག་པའི། ལོ་ནི་བཅུ་ཕྲག་དགུ་དང་གསུམ་ཞེས་ནས། ལང་མཚོ་ཡོལ་ཀྱང་མཛད་སྤྱོད་བསམ་མི་ཁྱབ། སྨྲ་རྗོད་དུལ་འདས་ཆོས་རྗེའི་ཞབས་ལ་འདུད།
དེའང་རྒྱལ་ཚབ་དམ་པ་སྤངས་རྟོགས་ཡོན་ཏན་གྱི་ཆ་རྒྱལ་བ་ལས་ལྷག་པར་སྨྲ་བ་ནི་མ་ཡིན་ལ། རྒྱལ་བ་ཤཱཀྱ་ཐུབ་པ་ནི་འཛམ་བུའི་གླིང་འདིར། གོང་ལོ་གྱ་བཅུ་པ་ལ་མྱ་ངན་ལས་འདས་པའི་ཚུལ་བསྟན་པ་ཡིན་ལ།
དེའི་སྤྲུལ་པ་རྗེ་རིན་པོ་ཆེ་ནི། རྒྱལ་བ་ལས་ཀྱང་གོང་ལོའི་གྲངས་མ་ལྷག་པར་གཞུགས་ཏེ། དགུ་བཅུ་གོ་གསུམ་གཞེས་པའི་ཕྱིར་རོ། ལང་མཚོ་ཡོལ་ཀྱང་མཛད་སྤྱོད་བསམ་མི་ཁྱབ་པ་ནི།
ཆེ་ལོང་ཙམ་ཞིག་རྗོད་ན། ཚོགས་ཀྱི་མཁན་སར་ཕེབས་དུས། དེའི་ཆོས་སྤྱོད་ཀྱི་རིམ་པ་འཁྲུག་པ་དང། མི་གསལ་བ་དང། མཐོར་བ་རྣམས་བསྡུས་ཏེ། སྨན་བླའི་མཆོད་ཁྲིགས། གནས་བརྟན་གྱི་ཆོ་ག་ཆེན་མོ།
རྣམ་འཇམ་ཉེར་གཅིག་གི་མངོན་བརྟོགས། མཎྜལ་བཞི་པ་དོན་ཞགས་དང། བཅུ་གཅིག་ཞལ་གྱི་ཡིག་ཆ་ཚང་བ། རྣམ་སྲས་བཀོར་ཀྱི་མཆོད་ཁྲིགས། འཁོར་ལོ་བཅའ་ཐབས། འདུལ་བའི་ལས་ཆོག། མཐོལ་གཤེགས།
ཆོས་འབྱུང་རིན་པོ་ཆེ། ཚད་མའི་

བསྡུས་དོན། ཕར་ཕྱིན་གྱི་དོན་བདུན་བཅུ་ཙམ་གཅིག་ཏུ་བས་ལ། མཁན་པོའི་གོ་ས་བཏད་ནས། བརྩམ་ཆོས་བསམ་གྱིས་མི་ཁྱབ་པ་ལས། གཙོ་ཆེ་བ་ནི་དུས་འཁོར་ཡོངས་རྫོགས་དང། ལྷ་དགུའི་བསྒྲུབ་ཐབས་དབང་ཆོག། སྦྱིན་སྲེག།
རབ་གནས། གཤིན་རྗེ་པོ་རྗེས་འཛིན་དེའི་ཁྲིད་ཡིག་དང། ངོ་སྤྲོད། བསྟན་རྩིས། བདེ་མཆོག་མཁའ་འགྲོ་རྒྱ་མཚོའི་བསྒྲུབ་དཀྱིལ། གསང་འདུས་གཉིས་མེད་ཉམ་རྒྱལ་གྱི་སྒྲུབས་དཀྱིལ། རྡོ་རྗེ་ཕྲེང་བའི་བསྒྲུབ་དཀྱིལ།
ས་ཆོག། ཐིག་རྩ་ཡན་ཆོད་ཚང་བ། རྟ་མགྲིན་གྱི་སྒྲུབ་དཀྱིལ། གསེར་སྐྱེམས། ཚེ་དབང། ཚོགས་ཐ་མ། ས་ཆོག། འཆིས་བཤད། ཀུན་མཁྱེན་མུ་པྲད་པའི་རྣམ་ཐར། བཅུ་གཅིག་ཞལ་གྱི་བླ་མ་རྒྱུད་པའི་རྣམ་ཐར།
དོན་ཞགས་ཀྱི་ལོ་རྒྱུས། ཞལ་བཅུ་གཅིག་པའི་དབང་དང། དེ་གཉིས་ཀའི་གཟུངས་བསྒྲུབ་དང། བསྒྲུབ་སྐོར་སོགས་ཡིག་ཆ་ཚང་མ། འབྱུང་པོ་འདུལ་བྱེད་ཀྱི་སྐོར་ཆ་ལག་དང་བཅས་པ།
མི་གཡོ་བ་སྔོན་པོའི་བསྒྲུབ་སྐོར། རྗེས་གནང་དང་བཅས་པ། ན་རོ་མཁའ་སྤྱོད། ཕག་དཀར་དབྱངས་ཅན་མ་དཀར་པོ་རྣམས་ཀྱི་བསྒྲུབ་ཐབས་རྗེས་གནང་ལས་ཁ་ཚར་དང་བཅས་པ། ཚེ་དཔག་མེད་གྲུབ་རྒྱལ་མ་དང། ལྷ་དགུའི་མངོན་དཀྱིལ་འཆི་སྒུ་དང་བཅས་པ།
ལྕགས་རལ་ཅན་དང་ཨར་རྩིད་ལྕམ་སྲིང། ཨར་རྩིད་སེར་པོ། མི་གཡོ་བ་སྔོན་པོ་རྣམས་ཀྱི་བསྒྲུབ་ཐབས། སྒྲོལ་མ་ཉེར་གཅིག་གི་མངོན་རྟོགས། སེམས་ཉིད་ངལ་བསོའི་ཁྲིད་ཡིག།
དམར་ཁྲིད་ཚེམ་བུ་ལུགས་ཀྱི་ཁྲིད་ཡིག་རྒྱས་པ། ཀུན་རིག་གི་ཆོ་ག། ཕྱག་རྒྱ་བཞིའི་རྒྱས་འདེབས་སོགས་ཚང་མ། བྱང་ཆེན་གྱི་རྣམ་གཞག། ཐིག་ཚད། ཕན་ཡོན། ལྟམ་ཡིག། སྔོ་བ། ཤའི་གནང་འགག
བླ་མ་རྣམས་ལ་གསོལ་འདེབས་ཀྱི་རིམ་པ་དང། དྲིས་ལན་

ཐོར་བུའི་སྐོར། ཡུམ་རྒྱས་འབྲིང་སྡུས་གསུམ་དང། ཕར་ཚད། འདུལ་མཛོད། སྤྱོད་འཇུག། ལུང་སྡེ་བཞི་སོགས་ཀྱི་དཀར་ཆག། གོང་མ་རྒྱལ་པོ་སོགས་དབང་སྒྱུར་བའི་རྒྱལ་པོ་རྣམས་ལ་གདམས་པའི་གའུ་སོགས་མང་ལ།
བསྟན་བཅོས་དང་བཀའི་རྣམ་བཤང་མཛད་པ་ནི། གོང་ལོ་དོན་གསུམ་གཞེས་དུས་འདུལ་བའི་དཀའ་འགྲེལ་བདུད་རྩིའི་ཉིང་ཆུ་ཞེས་བྱ་བ་མཛད། གོང་ལོ་དོན་བརྒྱད་གཞེས་པ་ས་ཕོ་ཁྱིའི་ལོ་ལ་འཇམ་དབྱངས་ཁ་ཆེས་བཀུལ་བའི་ངོར།
དབུ་མ་ཆོས་ཀྱི་དབྱིངས་སུ་སྟོད་པའི་རྣམ་བཤད་མཛད་པ་ནི། ཀུན་ལྡན་ཞེས་བྱ་བ་ལྕགས་ཁྱི་བའི་ལོ་གྱད་བཅུ་པ་ལ་རྣམ་འགྲེལ་གྱི་ཏྲི་ཀཱ་མཛད། དེའི་ཕྱི་ལོ་ལོ་ཙྪ་བ་སྐྱབས་མཆོག་པས།
གཞན་སྟོང་གི་གྲུབ་མཐའ་དགག་པ་དང། རང་ལུགས་ཀྱི་གྲུབ་མཐའ་གཞག་པའི་ཡིག་ཆ་རྩོད་མེད་དུ་གྲགས་པ་ལ། སུན་འབྱིན་པའི་རྩོད་ལན་ལུང་དང་རིགས་པའི་གཏེར་མཛོད་མཛད། མཛེས་བྱེད་ཅེས་བྱ་བ་ཆུ་མོ་ཡོས་ཀྱི་ལོ།
གོང་ལོ་གྱ་གསུམ་གཞེས་པའི་དུས། འདུལ་བ་ལུང་སྡེ་བཞི། འགྲེལ་པ་དང་བཅས་པ་གཞེངས། བུ་དཔེ་ལ་དྲུང་གནས་རང་གི་ཞུ་དག་དང་སྦྲགས་ཏེ། ངེད་གྲོགས་མཆོད་བཞི་ལ་ལུང་ཚད་མར་གནང། དེ་གྲུབ་པ་དང་འདུལ་བ་འདི་ལ་བག་ཆགས་སད་པ་ཡིན།
རྒད་བུའི་ལག་རྗེས་འཇོག་གསུང་ཏེ། བདག་གིས་ཞབས་ཐེག་བྱས་ལུང་བཞིའི་གསོ་སྦྱོང་བཞི་ཡན་ཆད་ལ། དགེ་ལེགས་གཤེས་གཉེན་གྱི་འགྲེལ་པ་བཞིན་གཞག། མཚོ་སྣ་བའི་ཏྲིཀ་ཆེན་སོགས་ཀྱི་དགོངས་པ་བླངས་པ་དང།
བུ་སྟོན་དང་རྗེ་པ་རང་གི་དགོངས་པའི་ལུགས་བཞིན་འཆན་བཏབ། དེ་མན་ཆད་དང་སོ་ཐར་གྱི་མདོ་གཉིས། རྣམ་འབྱེད་གཉིས། ཕྲན་ཚེགས། ཞུ་བ་ཆེ་ཆུང་དང་བཅས་པ་ལ་རང་རང་གི་འགྲེལ་པའི་དགོངས་པ་བཞིན་འཆན་བཏབ་ཏེ།
སྣ་ཚོགས་དབྱིག་ཅེས་བྱ་བ་ཤིང་མོ་སྦྲུལ་གྱི་

ལོའི། ཧོར་གྱི་ལོ་གསར་དུས་ཞབས་སུ་བྱོན། དེ་དུས་ད་མིང་ཡང་རྗེད། མ་ཎི་ཡང་རྗེད། ཤིན་ཏུ་བཏུགས། སྐྱུག་བྲོ་བྱེད་པའི་གནས་ཡིན་གསུང་ནའང། མི་རྗེད་པའི་གཟུངས་ཐོབ་གསུང་པའི་ཚོད་དུ་འདུག་ཏེ།
ལུང་གི་ཚིག་འདི་ན་འདི་ཡོང་རྒྱུ་ཡིན། འགྲེལ་པ་འདི་ནས་འདི་བཤད་རྣམསནི་ཆུ་འབབ་པ་བཞིན་དུ་འདུག་པའི་ཕྱིར། དེ་ནས་གྱ་ལྔ་གཞེས་པའི་དུས། སྣ་ཚོགས་དབྱིག་ཐེས་བྱ་བ་ཤིང་མོ་སྦྲུལ་གྱི་ལོ། རྗེ་པ་རང་གི་བསན་ཡིག་སྟེང་ནས།
རྒྱུད་འབུམ་གཞེངས། དེའི་སྒྲོན་གྱི་ཟླ་བའི་ཚེས་བཅུ་བདུན་ནས་རྩམས་ཏེ། དེའི་ལོ་ཕྱི་མའི་གྲོ་ཞུན་གྱི་ཟླ་བའི་བར་ལ་དེའི་ལུང་རྫོགས་པར་གནང། དེའི་བར་ལ་འཇིགས་བྱེད་དགྲ་ནག།
གདོང་དྲུག། གཤེད་མར་ལྷ་བཅུ་གསུམ་ལ་སོགས། དམར་ནག་དྲུག་གི་བསྒྲུབ་ཐབས། དབང་ཆོག་སྦྱིན་སྲེག་སོགས་ཀྱི་ཡིག་ཆའང་མཛད། དེ་ནས་གྱ་བརྒྱད་གཞེས་པའི་དུས། ཕུར་བུ་ཞེས་བྱ་བ་ས་ཕོ་སྤྲེའུའི་ལོའི་ཟླ་བ་ལྔ་པ་ལ།
དུས་འཁོར་རྒྱུད་འགྲེལ་གྱི་བཤད་པ་མཛད། དེ་དུས་མེ་ཏོག་གི་ཆར་ཡང་སྐབས་སུ་བབ། དེའི་ཞོར་ལ་རྒྱུད་བླ་མའི་ཊིཀ་རྩིས། ཆོས་དྲུག། སྦྱོར་དྲུག། ནི་གུ་སོགས་ཁྲིད་ཕྲན་མང་པོའང་གནང་བའི་སྐབས་སུ།
ཉིན་ཟླ་ནག་པོར་གཟིགས་པ་དང། རོ་རྐྱང་གི་རླུང་གི་འགྱུ་བའི་འཆི་ལྟས་ཤར་བས་འཆི་བ་འདྲ་གསུང། དེ་ཕྲལ་གཞན་རྣམས་སེམས་མ་བདེ་དགོས་ནས། འོན་ཀྱང་མི་སྐྱོན། བླ་མའི་མན་ངག་ཡོད་པས་རང་དབང་ཡོད།
ཆོས་འཆད་འཕྲོ་ལ་ཤི་ནའང་དགེ་བཤེས་ཀྱི་སྐྱོན་མིན་གསུང་ནས། ཆོས་ཐུན་སྐྱེད་ནས་དུས་འཁོར་གསུངས་མ་ཚར་བའི་གོང་ནས་ཊིཀྐ་ཚར། རྒྱུད་ཊིཀྐ་གཉིས་སྔ་ཆོས་ཀྱི་ཆོས་མཛད་ནས་གསུངས།
རྩོམ་པ་དང་ཆོས་གསུང་པའི་དུས་ཀྱང། ཤངས་བུག་དར་གྱིས་དགག་པ་མཛད་དེ། ཟླ་བ་བརྒྱད་པའི་ཉེར་བརྒྱད་ལ་ཐམས་ཅད་ཐུབ་པར་མཛད། དགུའི་ཉིན་དྲུང་རིན་པོ་ཆེ་སེང་གེ་དཔལ་

བཟང་པོས་གཙོས་པའི་ཆོས་ལ་འདུས་པ་བྱིན་ལ་གནང་བྱིན་དང། ཞལ་ལྟ་མང་པོ་གནང། དགུ་པའི་ཚེས་གསུམ་ནས། སྔར་བརྩལ་བ་བཞིན། ཐོག་མར་ཨེ་ལྷུས་ལྟ། མ་ལྷུས་ན་ལམ་དུ་འཁྱེར་བ་ཡིན་གསུང་ནས། སྐུ་མཚམས་གདམས།
གཞན་རྣམས་ཀྱིས་ཀྱང་གསོལ་བ་དྲག་པོ་བཏབ། ཟླ་བ་བཅུ་པའི་ཚེས་བཅུ་གཅིག་གི་ཐོ་རངས་ཁ། ཤར་རིའི་རྩེ་ལ་ཉིན་བྱེད་ཤར་བ་དེ། སྤྲིན་ནག་འཐུག་པོས་སྒྲིབ་པར་གནང་ན་ཡང། ཐོར་ཞུང་དྲག་པོས་སྤྲིན་ནག་ཕྱོགས་བཅུར་སྟོར།
ཉི་མ་སྤྲིན་མེད་མཁའ་དབྱིངས་འོད་སྟོང་འཕྲོ། ཆུ་སྐྱེས་འདབ་སྟོང་རྒྱས་པའི་གཉེན་དང་གྲོགས། འགྲོ་བའི་ཐེ་ཐོག་སྨིན་པའི་དཔལ་དང་མགོན། ཟླ་བ་དཀྱིལ་འཁོར་རྒྱས་པ་ཉ་གང་པ།
སྒྲ་ཅན་གདུག་པས་འཛིན་པར་རྩིས་ན་ཡང། བསོད་ནམས་སྟོབས་ཀྱི་སྒྲ་ཅན་ཁ་ནས་ཐར། ཟླ་བ་སྒྲ་མེད་མཁའ་དབྱིངས་འོད་དཀར་འཕྲོ། མེ་ཏོག་ཀུ་མུད་རྒྱས་པའི་གཉེན་དང་གྲོགས། མཚན་མོ་མུན་ནག་སེལ་བའི་དཔལ་དང་མགོན།
རྒན་པོ་མྱུར་དུ་འཆི་བའི་འཆི་ལྟས་ཤར། རིམ་འགྲོ་མན་ངག་ཟབ་མོས་རེ་ཤིག་ལྷོགས། ལོ་གསུམ་འཚོ་བའི་རྟགས་དང་རྟེན་འབྲེལ་མཛོམས། བློ་བུར་འཆི་བདག་སུས་ཀྱང་བློས་མི་ཆུད། འོན་ཀྱང་དཀོན་མཆོག་བྱིན་རླབས་བསམ་མི་ཁྱབ།
དེ་ཡིས་དེ་དག་འཆི་བདག་བདུད་ལས་སྐྱོབས། ཅེས་གསུངས་ནས། ལོ་གསུམ་གྱི་བར་གསད་ཀྱང་མི་འཆི་མཚམས་ཁྲོལ་གསུང། དེ་ནས་ལོ་ལྔ་གཞུགས། དེའི་ལོ་འཚམས་ལ་ཆོས་རྗེ་དོན་པ་དང།
ཐ་ཁྱམ་ཆེན་པོ། ཏའི་ཉ་བཞིན། གསུང་ཏ་བཞིན། བྱང་ཏ་བཞིན་དང་བཅས་པ་རྣམས་ཀྱི། གོང་མ་རྒྱལ་པོ་ཆེན་པོའི་ལུང་དང། གངན་སྦྱིན་གཞན་ཡང། བྱང་ངེས་རྒྱལ་བུ། བྱང་ཅི། ཇི་གོང། ཡང་ཆོས་རྗེ་སོང།
བུ་སློབ་རྣམས་དང་ཕོ་རང་ནང་གི། རྩུན། མོ་ཏ་བཞིན། དུ་སྲི། དྲི་འོས་ཏེ། ཆོས་རྗེ་རང་

གི་མཚན་ཐོས་པ་དང། ལས་འབྲེལ་ཡོད་པའི་གདུལ་བྱ་རྣམས་ཀྱི་འབུལ་བ། རྟེན་གསུམ། མཆོད་ཆ། མཆོད་རྫས། བསོལ་དཔྱད། ནམ་ཟ་སྐོར། དིང་ཕོན། མཐོན་ཐིང་དང། གོས་ཡུག་ཕྱི་ནང་ཇ་སིག།རྟེན་ཁེབས། ཐ་ན་རག་ཤ།
སྤར་ལྟོ། སྤོངས་ཤིང། བ་སོ། ཙན་དན་ལ་སོགས་པའི་ཕྲེང་བའི་ཕུང་པོ། ཁ་ཐགས་ཀྱི་ཕུང་པོ། སྣག་ཚ་དང། དར་སྐུད་ཁ་བ་ ཤིང་ཐོག་ཏེ། མདོར་ན་ཕྱག་རྫས་བསམ་གྱིས་མི་ཁྱབ་པའི་འབུལ་མོ་ཆེས་སླེབ། ཆོས་རྗེ་དོན་པས་གཙོས་པ་རྣམས་ལ་ཞག་གསུམ་གྱི་ནང་དུ་དུས་འཁོར་ཡོངས་རྫོགས་ཀྱི་དབང།
བྱིས་པ་འཇུག་པ་ནས། བདག་པོ་ཆེན་པོའི་དབང་གི་བར་ཚང་མ་བདེ་མཆོག་དྲིལ་བུ་པ། རྟ་མགྲིན་ཡང་གསང་ཁྲོས་པ། ཚེ་དཔག་མེད་གྲུབ་རྒྱལ་མ་དང།
ལྷ་དགུ། སྒྲོལ་མ་ལྷ་བཅུ་བདུན་མ། སྤྱན་རས་གཟིགས་གསང་བསྒྲུབ་རྣམས་ཀྱི་དབང་དང། དེ་རྣམས་ཀྱི་བསྒྲུབ་ཐབས་བསྡུས་པ་རེའང་མཛད། གཞན་ཡང་ཆོས་ཕྲན་མང་པོ་གནང་ཏེ། དེའི་རིང་ལ་ལས་ཀ་འཛིན་པའི་རྒྱ་བན་མང་པོ་ལ་བསྙེན་རྫོགས་ཀྱང་མཛད།
ཐམས་ཅད་དགྱེས་ཤིང་ཚིམས་པར་མཛད་དོ། ཆོས་རྗེ་རིན་པོ་ཆེའི་དགོངས་པ་ལ། འདི་རྣམས་ཀྱི་ནོར་གྱི་འབུལ་བ་ཡོང་པ་གཞན་གང་ཀྱང་མིན།
ཐུབ་པ་ཆེན་པོའི་སྐུ་དྲིན་ཡིན་འདུག་དགོངས་པ་ཐུགས་ལ་འཁྲུངས་ཏེ། གོས་དར་ལས་གྲུབ་པའི་སྟོན་པའི་སྐུ་འདྲ་འདི། དེ་ཀའི་དབྱར་དེ་བསྒྲུབས། དེའི་ཟླ་བ་བདུན་པ་ལ། ཕར་ཕྱིན་གྱི་ཊིཀྐ་འདི་རྩོམ་མཛད།
བུ་ཊིཀ་གཞིར་གཞག་པ་ལ་དགེ་དགོངས་པ་དང། ཉ་དབོན་པོ་གཉིས་ཀྱི་ལེགས་ཆ་སྒྲོན་པའི་སྦྱོར་བ་བཀོད། དེའི་ཟླ་བ་དགུ་པའི་ཚེས་བརྒྱད་ལ་དེའང་ཚར་བ་གྲུབ། བླ་མ་ཀུན་ལེགས་ཀྱིས་ཞུས་པའི་ངོར།
ཕྱག་རྡོར་འཁོར་ཆེན་གྱི་བསྒྲུབས་དཀྱིལ་མཛད། ལྕགས་ཕོ་

ཁྱིའི་ལོ། གོང་ལོ་དགུ་བཅུ་གཞེས་དུས་ཕར་ཕྱིན་ཚར་གཅིག་གསུངས། གོ་གཅིག་པ་ལ་བཀའ་འབུམ་དང། གོ་གཉིས་པ་ལའང་གུང་རུ་རྒྱལ་བཟངས་པས་གཙོས་པ་དུས་འཁོར་རྒྱུད་འགྲེལ་གསུངས། ཆོས་ཕྲན་བརྩམས་པ་དང། གསུངས་པ་ནི་ཚད་མེད་ལ།
གོ་གཉིས་པའི་དུས་བྱི་བའི་ལོའི་ཟླ་བ་དགུ་པ་ལ་ཆེ་རྟོག་ཕྲེང་རྒྱུད་ཀྱི་ཊིཀྐའི་རྩོམ་གཞི་མཆོད་རྗོད་གཅིག་ཀྱང་མཛད་འདུག། ཊིཀྐ་ངོ་བོ་མ་གྲུབ་པ་ནི། ཡི་གེ་པས་འཐེགས་པ་མ་སྟོར།
རྗེ་རིན་པོ་ཆེ་ཉིད་ནི་སྐེལ་བ་མི་མངའ་བའི་ཆོགས་རྣམས་ཐོབ་པ་དང། ལྷའི་མིག་གི་མངོན་ཤེས་དང་ལྡན་པས། དྲུང་ན་ཡོད་པ་རྣམས་ཀྱིས་ད་སྤྱན་གྱིས་མི་གཟིགས་ཞུས་ན་མ་རྟོགས། ས་རིབ་ནས་ཀྱང་ཕྱག་དཔེ་གཟིགས་པ་ལ་ཐོགས་པ་མེད་པ་དང།
རྩོལ་གྲུབ་མི་མངའ་བའི་ཕྱིར་རོ། དེས་ན་ལ་ལ་ལ་དེ་ཡོད་དེ། ལ་ལ་ལ་དེ་མེད། དེས་ན་ཁྱེད་སྟོབས་མཉམ། རྩལ་མཉམ། བང་མཉམ་པ་གང་ཀྱང་ཡོད་པར་མ་མཐོང་པའི་ཕྱིར་རོ།
དེས་ན། རྒྱ་གར་རྒྱ་ནག་བལ་པོའི་ཡུལ་དང། གངས་རིའི་ལྗོངས་དང་ས་གསུམ་གང་ནའང། ཁྱོད་དང་མཚུངས་པའི་མཁས་གྲུབ་གཞན་མེད་ཅེས། ལྷ་མི་ཀུན་གྱིས་ཁྱོད་ཉིད་མཆོད་ལ་འདུད། ཅེས་ཕྱག་འཚལ་བ་ཡིན་ནོ།
ལྷ་རྣམས་ཀྱིས་དུས་དུས་སུ་མེ་ཏོག་གི་ཆར་འབེབས། སྤོས་ཀྱི་དྲི་འབུལ། རོལ་མོའི་སྒྲ་སྒྲོག། མི་རྣམས་ཀྱིས་ནི་རང་ལ་གང་ཡོད་ཀྱི་འབྱོར་པས་མཉེས་པར་བྱེད། ཀླུ་རྣམས་ནི་བཀའ་ཇི་ལྟར་བགོ་བ་བཞིན།
ཆར་བཏོང་པ་དང། སྐྱེས་འབུལ་བའང་ཡོད་དེ། ཀླུའི་བུ་དང་བུ་མོ་དང། རྒྱ་མཚོའི་མཐའི་སྦུ་བ་དང། རུས་སྦལ་དང། འབྲུག་གི་རུས་པ་ལས་གྲུབ་པའི་ཕྲེང་བ་དང། རིན་པོ་ཆེའི་བྱེ་བྲག། པདྨ་ར་ག་དང།
ཨིནྜ་ནི་ལ་དང། མར་གད་དང། ཀར་ཀེ་ཏ་དང། པུ་ག་དང། མལ་ཤེལ་དང། མུ་ཏིག་དང་། ག་པུ་དང་གསེར་ལ་སོགས་པ་ལྟོས་མེད་དུ་འབབ་པར་

སྣང་བའི་ཕྱིེར་རོ། མཧཱ་ཀཱ་ལ་ལྕམ་བྲལ་བྲན་གཡོག་དང། བྱང་ཕྱོགས་སྐྱོང་རྒྱལ་རྣམ་ཐོས་སྲས་ལ་སོགས། དམ་ཅན་རྒྱ་མཚོ་བསྲུང་མའི་ཚོགས་རྣམས་ཀྱང། ཁྱོད་ཞབས་གུས་བརྟེན་ཕྲིན་ལས་བསྒྲུབ་ལ་འདུད། དེའང་འདི་སྐད་ཐོས་ཏེ།
རྗེ་རིན་པོ་ཆེ་ཉིད་ཐེགས་གཞུད་དགོངས་པ་ན། ཞག་ལྔ་དྲུག་ཙམ་གྱི་གོང་ནས། མི་ནག་དང་མི་དམར་དང། བུད་མེད་ཀྱི་རིགས་མཐའ་ཡས་པས། ས་ཕྱོགས་དེ་ངོས་ལ་ལམ་འཆན་པར་སྣང་བ་དང། རྟ་པ་དམར་པོའི་དཔུང་གིས་བཀོར་བ་དང།
ཧོར་གྱི་མི་རིགས་ཡིན་པ་ལ། ལག་ན་བསེ་མདུང་དང། ལུས་ལ་བསེ་ཁྲབ་བསེ་སྨོག་གནོངས། རྨང་རའི་ཨག་ཚོམས་དང་བྱ་རྒྱུ་ཡོད་པ་དཔག་མེད་ཀྱི་དཔུང་དང་བཅས་འབྱོན་པ།
མགར་སྒོམ་བསོད་རྒྱལ་སོགས་སྒོམ་ཆེན་རྩ་བཟང་པོ་སོགས་མང་པོའི་གསལ་སྣང་ལ་མཐུན་པར་བྱུང་པ་དང། སྐབས་གཅིག་ཇོ་གདན་མཚོགས་པའི་དབྱར་གནས་ཡ་འབྲོག་སྒ་འདྲར་བྱས། དེ་ནས་ཁྲ་ལ་འབྱོན་པའི་ལམ་འབྱད་ལ་འཛད་འདུག་པ།
གཡག་པོ་རིའི་སྟོད། བྲག་སྒོའི་ལ་ཁ་ནས། མཛོ་པ་རྣམས་དམྱལ་བའི་བྱག་པས་ཁྱེར་འདུག་པ་ལ། བྱག་ཚངས་ཀྱི་གདམས་པ་མཛད་འདུག་པས། བྱག་པ་རྣམས་རེངས་པར་གྱུར། ཁོང་རྣམས་ལ་ཁ་ཟས་དང།
ཆོས་ཀྱི་གནང་སྦྱིན་མཛད། དྲི་བ་མཛད་དུས་ས་གཞི་བྱིན་རྟ་པ་དམར་པོས་ཁེངས་ནས་འགྲོ་བའི་སྐབས་མ་རྙེད་ཟེར་བ་སོགས་ལོ་རྒྱུས་ཤིན་དུ་མང་ལ། དུས་ཕྱིས་སློབ་དཔོན་ནོར་བཟངས་པ་རྡོ་བཀོར་རྒྱག་པའི་མཚམས་སུའང་མི་དམར་པོ་རེས།
རྡོ་འབེན་གྱི་སར་སྐྱེལ་བ་འདུག་ཟེར་བ་སོགས་དང། ཉེར་འཁོས་འཐོགས་པ་བྱུང་ན། རྗེའི་དྲུང་དུ་ཞལ་ལྟ་ཞུས་པའམ། ཁོང་རང་གིས་ཐུགས་ལས་མཛད་པ་ཙམ་གྱིས། དེ་འཕྲལ་དུ་འབྱུང་པ་ཡོད་ལ།་ཨ་ཙ་ར་རས་ཀྱི་ཨང་ག་རག་གོན།་དུང་གི་སྣ་ཆ་ཡོད་པ་མང་པོས།
ཁྲི་ནས་འདེགས་པ་དང། མཛོ་ཁལ་

འགེལ་བ་དང། ཕྱིབས་པའི་ཆུ་སྒུད་པ་སོགས་བྱེད་པར་སྣང་བ་ནི། འོད་གསལ་ལ་མངའ་བརྙེས་པ་དང། རྨི་ལམ་འབྱོངས་པ་དང། རྨི་ལམ་གསལ་པོ་ཡོད་པ་རྣམས་ལ་དེ་ལྟ་བུའི་རྣམ་པ་ཡོད་ཅེས་ཀྱང་འབྱུང་ལ། མགོན་གཡག་གིས་འོང་ཁྲོད་དུ་ཕྱིན་པ་ན།
འབྲོག་པས་མདའ་རྒྱབ། འབྲོང་གིས་དེ་ཁའི་རྗེས་ཕྱིར་འབྲངས་མི་དེ་ཤི། ཤི་བའི་སྦྲ་སྒོ་འགག་དུ་ཉལ། རོ་སྐྱལ་བའི་རྗེས་ཕྱིར་ཕྱིན་ནས། རོ་ཤུལ་དུ་འདྲེ་མོ་བྱས།
དེས་རྟོགས་པ་ལངས། རྗེས་ཀྱི་མི་རྣམས་གུས་པས་ལུད་པའང་བྱུང། སྐབས་གཅིག་རྐྱེན་གཅིག་ལ་ཐུགས་ཁྲོ་བ་བྱུང་པ་ན། མི་ནག་པོ་གྲི་ཐོད་འཛིན་པ། རྔམ་ལ་རྗིད་པ། གཟུགས་ཐུང་ལ་ཡན་ལག་ཧྲགས་པ། མིག་གསུམ་ཡོད་པ་གཅིག་གཞུགས་གདན་གྱི་ཟུར་དུ་བྱུང་ནས།
བདག་གིས་ཕྲིན་ལས་ཅི་བསྒྲུབ་ལགས་ཟེར། དེ་མ་ཐག་ཐུགས་དྲན་གྱིས་ཟིན་ཏེ། དགེ་སློང་རྒད་བུ་དག་ལ་ཕྲིན་ལས་བསྒྲུབ་རྒྱུ་ཅི་ཡང་མེད་ཟེར་བ་བྱས་གསུང།
གཞན་ཡང་ཆོས་སྐྱོང་གིས་ཕྲིན་ལས་བསྒྲུབ་པའི་རྣམ་གྲངས་མང་ཏེ། ཡི་གེ་མངས་དགོས་མ་བྲིས་པ་ལགས། ཕྱག་ཞབས་མཐིལ་ན་འཁོར་ལོ་གསལ་བར་དོད། གས་བའི་སྦ་བ་མི་མངོན་གནས་སུ་ཐིམ། སུམ་བཅུའི་མཚན་མངའ་དཔེ་བྱད་བརྒྱད་བཅུས་སྤྲས།
ལྟ་བ་མཚུངས་མེད་ཆོས་རྗེའི་ཞབས་ལ་འདུད། དེའང་འདི་སྐད་ཐོས་ཏེ། ཕྱག་གི་མཐིལ་ན་མཚོན་ཆ་འཁོར་ལོ་རྩིབས་དྲུག་པ་དང། ཞབས་ཀྱི་མཐིལ་ན་འགྲོ་བ་འདྲེན་པའི་འཁོར་ལོ་གཉིས་ནི།
མཁྱིལ་བའི་ཚུལ་དུ་ཡོད་ལ། དེའང་ཞིབ་ཟན་སླ་མོ་སྦྱར་བ་དང། ཞལ་བའི་སྟེང་དུ་ཞབས་རྗེན་པར་བྱོན་དུས་གསལ་བར་ཡོད་ལ། ཞབས་མཐིལ་ཁོད་སྙོམས་པ་ལ་ལོང་བུ་མེད་ཅིང། མཐིལ་བཞི་ཀ་འཇམ་ཞིང་ཁོད་སྙོམས་པ་གཞོན་ཤ་ཆགས་པ།
རེག་བྱའི་ཁྱད་པར་བསམ་གྱིས་མི་ཁྱབ་པ་དང། ཕྱག་རྐྱང་པ་ན་དཔུས་

མོའི་ལྷ་ངར་སླེབ་ལ། ལྷུ་ཚིགས་རིང་ཞིང་རྩ་མི་མངོན་ལ་རྩ་མདུད་ཀྱང་མེད། སྐུ་ལུས་དྲང་ཞིང་ཡང་པོ་དང། འབར་འབུར་དང་ཁྱར་ཁྱོར་ནི། གོང་ལོ་གྱ་བཅུའི་དུས་ནའང་མེད་ལ། དབུ་སྐྲའང་འཇམ་ཞིང་མ་འཛིངས་པ་ནས་གྱ་བཅུ་པ་ནས་དཀར་པོར་སྣང་པ་ཡོད།
ཚེམས་ནི་གྱ་གསུམ་པ་ལ་འགྲམ་ནས་གཅིག་བྱོན། གྱ་ལྔ་པའི་དུས་གཅིག་ཏེ། འགྲམ་གྱི་གཉིས་མ་བརྟོགས་ཚེམས་གྲལ་མ་ཞིག་ལ། མཐར་གོ་གསུམ་པ་ལ་ཕེབས་པ་ནའང། སྔར་གྱི་གཉིས་དང་གསུམ་བྱོན།
གསུམ་པོའི་ཤུལ་དུ་རེ་རེ་འཁྲུངས་འདུག་ནའང། སོའི་དོན་བྱེད་ནི་མི་ནུས་པར་འདུག་གསུང། དེས་ན་ཚེམས་མཉམ་ཐགས་བཟང་ཀུན་ད་ལྟར་དཀར་བ་སོགས་ཀྱི་ཡོན་ཏན་དང་ལྡན་ལ། དབུའི་གཙུག་གཏོར་གསལ་པོར་འཕགས་པ་ནི་མི་མངོན་ལ།
ཟླུམ་ཞིང་རྒྱས་པ་དང་། སྤྱན་ཡངས་པ་དང། རྫི་མ་སྟུག་ལ་དབྱིབས་བམ་ལྟ་བུ་དང། མ་འཛིངས་པ་དང། གསང་བའི་སྦ་བ་ནི། ཞལ་སྔ་ནས་ཀྱང། ད་སྒོམ་ཆེན་པ་བྲོས་ནས་མི་འདའ་ཞེས་སྐབས་སུ་གསུང་ལ།
དོན་གྱིས་ཕྱིར་མི་འབུར་བའོ། དེས་ན་སུམ་བཅུའི་མཚན་མངའ་ལ། སེན་མོའི་མདོག་ཟངས་དང་མཚུངས་པ་དང། མདོག་སྣུམ་པ་དང། སེར་མོ་ཐམས་ཅད་དབྱིབས་ཟླུམ་ཞིང་རྒྱས་པ་དང།
བྱིན་གྱི་ཕྲ་བ་དང། སྤྱན་ཡངས་པ་དང། པདྨའི་འདབ་མ་འདྲ་བ་དང། སྐུ་མཐོང་བ་ཙམ་གྱིས་ཀུན་གྱི་ཡིད་འཕྲོག་པར་ནུས་པའི་ཕྱིར། ལྟ་བས་ཆོག་མི་ཤེས་ཤིང་མཚུངས་པ་མེད་པ་སོགས་ཡོད་དེ། ཡི་གེ་མངས་པས་རྒྱས་པར་མ་སྤྲོས་པ་ཡིན་ནོ།
ཁྱེད་སྐུ་ཉིན་བྱེད་དཀྱིལ་འཁོར་རྒྱས་པ་དེ། ཐུབ་བསྟན་པདྨའི་ཚལ་རྒྱས་གེ་གསར་བྱེ། སྡོམ་གསུམ་སྐྲ་རྩེའི་བཅུད་ཀྱི་བུང་བ་ཚིམ། འཆི་བདག་སྒྲ་ཅན་ཟིལ་མནན་ཁྱེད་ལ་འདུད།
དེའང་སྐུ་དངོས་ཀྱི་སངས་རྒྱས་ཀྱི་བསྟན་པ། བཤད་སྒྲུབ་གཉིས་ཀྱིས་རྒྱས་པར་མཛད་པ་ནི་བསམ་གྱིས་མི་ཁྱབ་ལ། ཚོགས་ཀྱི་མཁན་སར་

ཕེབས་པ་ནས། མཐར་གོ་གསུམ་གཞེས་པའི་དུས། གླང་ལོ་ཟླ་བ་དང་པོ་ལ་སྒམ་པོ་རིན་པོ་ཆེའི་གསྙེན་རྫོགས་མཛད་པ་ཡན་ཆད་ལ། བསྙེན་པར་རྫོགས་པ་ནི་བདུན་སྟོང་དང་དྲུག་བརྒྱ་གྱ་བཅུ་ལྷག་ཙམ་ཡིན་ལ། དེར་མ་འདུས་པ་ནི་མང་པོ་ཡོད་གསུང།
བྱང་སེམས་ཀྱི་སྡོམ་པ་སྦྱིན་པ་དང། དབང་བསྐུར་ཏེ་གསང་སྔགས་ཀྱི་སྡོམ་ལྡན་དུ་བྱས་པ་ནི་བགྲང་བ་ལས་འདས་པའི་ཕྱིར། རྗེད་བྱང་མི་འདུག། མདོར་ན་གུ་གེ། པུ་རངས།
མང་ཡུལ། ཀྱི་གྲོང། ལ་སྟོད་ལྷོ་བྱང་བྱིན། མོན་དཔལ་གྲོ། ཆུང་ཟང། དམྱལ། ཨེ་དགས་རྐོང། དབུས་ཀྱི་མཐིལ། འཕན་ཡུལ། འབྲི་ཁུང་སོགས་སྟོད་སྨད། མདོ་སྟོད་སྨད། རྒྱལ་པོའི་ཕོ་བྲང་ནང་ཡན། བསྡོམ་སྤྲུག་དང།
སློབ་མ་ཆོས་འབྲེལ་ཡོད་ཙམ་གྱིས། འཛམ་བུའི་གླིང་འདི་ཁྱབ་པར་བྱས་པའི་ཕྱིར། མཐའ་ཡས་པའི་དོན་མཛད་ལ། འཆི་བདག་ཟིལ་གྱིས་མནན་པའི་ཚུལ་ནི། གོང་ལོ་གྱ་དགུ་པའི་དུས་ཁྱི་ལོ་ལ། སློབ་དཔོན་ས་འགྲོངས་ནད་དྲག་པོ་བྱུང།
དེ་དུས་ཁོ་བོ་ཁྱོད་ཀྱི་ལོ་གཉིས་ཀྱི་གོང་དུ་འགྲོ། ད་ལན་མ་ཤི་བ་བྱེད་གསུང་ནས། སྟག་ལོ་ཟླ་བ་བཅུ་གཅིག་པའི་ཚེས་བཞིའི་བར་ཚེ་སྲིངས། གཞན་པ། གཞན་གྱི་ཚེ་སྲིངས་པའི་ལོ་རྒྱུས་མང་ཏེ་མ་སྤྲོས་ལ།
གོང་དུའང་རྗོད་ཟིན། ཁྱེད་གསུང་ལེགས་བཤད་ཚངས་པའི་སྒྲ་དབྱངས་བདག་མེད་སྒྲ་སྒྲགས་ཁམས་གསུམ་མ་ལུས་ཁྱབ། སྨྲ་ངན་ཀུན་བཅོམ་ཡང་དག་ལམ་ལ་བཀོད། སྨྲ་བ་ཟླ་མེད་ཆོས་རྗེའི་ཞབས་ལ་འདུད།
དེ་ཡང་འདི་སྐད་ཐོས་ཏེ། སྔར་ཆོས་རྗེ་པཎ་ཆེན་པ་ལ་སྦྱོར་བ་ཡན་ལག་དྲུག་གསན་དུས། ཆོས་རྗེ་པས་འདུལ་བའི་དུས་ལ་བབ་པར་དགོངས་ནས། ཁོང་རང་གི་ཉེ་གནས་དབང་ཆེན་གཅིག་ཡོད་འདུག་པ་དེ་ལ།
རྒྱུས་མེད་པ་མཛད་

བཟང་ལྡན་དུ་བྱོན། སྦྱོར་དྲུག་ཕོག་ཚར་བ་དང། ས་བཟང་དུ་ཕེབས་འདུག་པ་ལ། ཉེ་གནས་ཀྱིས་ཞུ་ཕོད་བྱས། དེ་ལ་ཆོས་རྗེའི་གསུང་གིས། དྲུང་དུ་ཞུ་ཕོད་མ་བྱེད་ཅིག མཁས་པ་གཉག་ཕུ་པ་ཤཱཀྱ་ཐུབ་པའི་གྲུབ་མཐའ་ལ་བཅུག་ཡོད་དོ།
ཅེས་གསུང་སྐད། འདིར་ཡང། ཆོས་རྗེ་གཡག་ཕྲུག་པ་སོགས་རྩོད་པས་བརྟུལ། ཆོས་རྗེ་རོང་ཆེ་ཆུང་སོགས་བཤད་པས་བརྟུལ། ཐམས་ཅད་མཁྱེན་པའི་གཤེ་བཉེན་དྭགས་པོ་འོད་ཟེར་སེང་གེ་སོགས་ཀྱི་རྒྱུད་བྱིན་གྱིས་རླབས།
གཟད་སྟོན་ཞི་མདང་འཇམ་བཟངས་སོགས་ཀྱི་བག་ཆགས་སད་པར་མཛད། གཞོན་ནུ་བློ་ལྡན་ལ་སོགས་པའི་མཁས་པའི་རློམ་པ་དང། རྒན་པོའི་རང་རྒྱལ་ཡོད་པ་རྣམས་ཟིལ་གྱིས་མནན་ཏེ།
ཡང་དག་པའི་ལམ་ལ་བཀོད་ནས། ཆོས་དང་ཆོས་མིན་པ་རྣམ་པར་འབྱེད་པའི་བློ་གྲོས་ཀྱི་ང་རྒྱལ་ཐོག་པ་རྣམས་ཀྱང། རྗེ་འདི་ཉིད་ཀྱི་དྲུང་ན་ནི་ཤིན་ཏུ་ཞུམ་ལ་འདུད་པར་བྱེད། དུས་ཕྱིས་ནི་ངེས་པའི་མཐའ་ལ་ངེས་པ་འཁྲུངས་ཏེ།
སྨྲ་བའི་གཙུག་རྒྱན་དུ་ཡང་ཁས་འཆེ་བར་སྣང་ངོ། ཁྱེད་ཐུགས་གཡོ་མེད་ཞི་གནས་གསལ་བའི་ངང། རང་ནི་འོད་གསལ་པྲ་ཕབ་ཇི་བཞིན་དུ། ལྐོག་གྱུར་རྣམས་ཀྱང་མངོན་སུམ་ལྷོང་བ་ན་།
རྣམ་པར་གསུམ་ལྡན་ཆོས་རྗེའི་ཞབས་ལ་འདུད། དེ་ཡང་རང་གི་ཐུགས་དང་ནམ་མཁའ་དབྱེར་མེད་འདྲེས་ཏེ། ནམ་མཁའ་འཇིག་རྟེན་གྱི་ཁམས་སུ་ལུས་པ་མེད་པར་ཁྱབ་པས། སེམས་ཀྱང་ངོ་བོ་ངོས་བཟུང་དང་བྲལ་བ་ལ།
བཤིས་ཅིར་ཡང་མ་གྲུབ་པ་ལ། སྲིད་པ་གསུམ་གྱི་གཟུགས་བརྙན་འཆར། གཟུགས་བརྙན་དེ་ཡང་རང་གི་སེམས་ལས་གཞན་མ་ཡིན། སེམས་ཁོ་རང་གཟུགས་བརྙན་གྱི་རྣམ་པར་ཤར་ནས། རྩིག་པ་དང་རི་ཁང་ཁྱིམ་སོགས་ཀྱིས་སྒྲིབ་མི་ནུས་པར་འདུག་ཅེས་ཀྱང་ལན་གཅིག་གསུང།
མངོན་སུམ་དུ་གཟིགས་པར་འདུག་ཏེ། སྔོན་ནང་པ་གྲགས་པ་སེང་གེ་

བྱ་བ། མདོ་སྨད་བྲ་ཏི་ཤར་པའི་དབོན་པོ་དཔོན་སློབ་རྣམས་ཀྱིས་བསྙེན་རྫོགས་ཞུས། དེ་དུས་བླ་མ་བཟོད་པ་དང། དགེ་བཤེས་གྲགས་པ་སེང་གེ་དང། གྲགས་འོད་ཟེར་བ་གཅིག་རྣམས་ལ་ཉམས་ཀྱི་སྣང་བ་ལ། ཉི་མ་ཤར་ཕྱོགས་སུ་ཟླ་བ་དང།
ཉི་མ་དང། སྐར་ཕྲན་ཆེ་ཆུང་མང་པོ་འགྲོ་ཡིན་འདུག་པ་སྙམ་བྱེད་ལགས་ཞུས་པས། རྗེ་པའི་དགོངས་པ་ལ། སྔོན་རྒྱ་གར་ནས། བོད་དུ་བསྟན་པ་མགོ་མ་དར་བའི་སྔ་ལྟས་ལ་འདི་ལྟར་བྱུང་པ་ཡིན།
དེའང་རྒྱ་ནག་དུ་བསྟན་པ་དར་བ་གཅིག་འགྱོགས་པར་ཡོང་པར་འདུག། དེའི་ཕྱི་ལོ་དཔལ་སེན་བྱ་བ། ཆུ་མོ་བྱའི་ལོ་ལ་རྒྱ་ཡུལ་ནས། ཆོས་རྗེ་དེ་ནི་ལེགས་པའི་གདན་འདྲེན་གྱི་རང་ནི། དུ་ཁང་དང།
ལི་དུ་སྲི་སོགས་ཕེབས། ཤིང་ཕོ་ཁྱི་ལོ་ལ་ཆོས་རྗེ་གོང་དུ་ཐེགས། དེ་དུས་རྟེན་རིང་སྲེལ་བསམ་གྱིས་མི་ཁྱབ་པ་མང་པོ་རྒྱ་ཡུལ་ལ་གདན་དྲངས་ཤིང། མེ་ཕག་གི་ལོ་ལ། རྗེ་རིན་པོ་ཆེའི་དྲུང་དུ། གོང་མ་རྒྱལ་པོ་ལུང་དང།
གནང་སྦྱིན་ཚན་ཆེ་བ་དང། བོད་རྒྱལ་པོ་གྲགས་སེ་རྒྱལ་མཚན་དཔལ་བཟང་པོ་དང། གཞན་ཡང་ཆོས་དཔོན་དང་སྡེ་དཔོན་རྣམས་ལ་ཡང་ལུང་གན་གཞི་སྦྱིན་མང་པོ་ཕེབས། དེ་དུས། དབུས་གཙང་གི་རྟེན་བྱིན་རླབས་ཅན་མང་པོ་ཕལ་ཆེ་བ་གདན་དྲངས།
བསྟན་པ་རྒྱ་ནག་ཏུ་དར་བར་གྱུར་པ་དང། ཡང་ཕྱོགས་ནས་དེ་རིང་འདི་འདྲ་གཅིག་འོང་བར་འདུག། དེའི་གྲབས་ཀྱིས་གསུང་བ་སོགས་ཐོག་དུ་བབས་པ་ཁོ་ན་འོང་བ་ཡིན་ལ།
སྐབས་གཅིག་སྨོན་ནོ་པ་ཏ་བཞིན་རྣམས་ཀྱི་སར་ལྷ་སར་གཞུད་པ། དེ་རིང་སེམས་ཅན་སྨོན་པར་འདུག་པས། སྟེང་འོག་ཚོར་གད་གྱིས། གཞི་གྲབས་སྟེང་ཤོད་གཉིས་སུ་གྱིས་གསུང། དེའི་གྲོ་ཁ་ཨེ་བྱུང་ལྟོས་གསུང།
ལན་གསུམ་གྱི་བར་སྐྱར་ནས་མ་བྱུང་ཞུས་པ་ན། སྒོ་འགག་དུ་སློབ་དཔོན་

པ་དཔོན་སློབ་ཀྱིས་ཕེབས་པ་བྱ་ར་བས་ནི་མ་མཐོང་པ་ལན་གྲངས་མང་དུ་བྱུང་ལ། བདག་གྲལ་བསྐོར་བྱེད་དུས་ཀྱང། ཞབས་དྲུང་དུ་མ་སླེབ་པ་ནས། ཇ་བསགས་སླེབ་ཕྲལ་གཞུང་འདི་དང་འདི་ཨེ་བྱུང་གསུང་བ་སོགས་དང།
གཟིམས་གུར་ཡོལ་བས་ལེགས་པར་གཡོག་པ་ན། ཕྱི་ནས་ཕྱག་ཕུལ་དུས། གཟིགས་དོན་མེད་པ་ལ་འདིས་སླེབ་བྱུང་གསུང་བ་སོགས་དང། སྤྱད་པ་ཡེ་མ་རྙེད་པ་ན་འདི་སྐོར་ལ་ཨེ་འདུག་ལྟོས་གསུང་བ་དང། ཕྱག་དཔེ་ཕྲན་ཚེགས་དགོས་ནས་མ་རྙེད་པ་བྱུང་བ་ན།
འདི་ན་འདུག་གསུང་བ་དང། ལྐོག་ཏུ་སྤྱོད་ལམ་ཅི་བྱས་གཟིགས་པ་སོགས་ཡོད་དེ། མངོན་པར་མཁྱེན་པ་མངའ་བའི་ཚུལ་ནི། སྐྱེས་མཆོག་འདི་ཉིིད་ཀྱི་ཡོན་ཏན་གྱི་ཆ་ཕྲ་མོ་ཙམ་དུ་བས་པས་ཡི་གེ་མངས་དོགས་མ་བྲིས་པ་ལགས།
འགྲོ་བའི་མུན་སེལ་ཐར་པའི་ལམ་སྟོན་པའི། སྡོམ་བརྩོན་མཁས་གྲུབ་མཉེས་པ་ཀུན་གྱི་རྗེ། མི་རྗེད་གཟུངས་ཐོབ་སྟོབས་བཅུའི་སྟོབས་དང་ལྡན།
རྒྱུན་དུ་འཇུག་པའི་ཕྲིན་ལས་ཅན་ལ་འདུད། དེའང་ཤེས་བྱའི་གནས་ཐམས་ཅད་ལ་བློ་གྲོས་ཀྱི་སྣང་པ་ཕྱོགས་མེད་དུ་རྒྱས་པས། འགྲོ་བ་མཐའ་དག་གི་བློའི་མ་རིག་པའི་མུན་པ་སེལ་བ། མཁྱེན་པའི་ནམ་མཁའ་ཡངས་པ་ལ།
བརྩེ་བའི་ཉི་འོད་ཤར་ཏེ། ཐུགས་རྗེའི་འོད་སྟོང་ཕྱོགས་བཅུར་འཕྲོས་པས། ཐར་པའི་ལམ་པོ་ཆེ་གསལ་བར་སྟོན་པའི་སྐྱེས་ཆེན་དམ་པ། སྡོམ་པ་གསུམ་ལ་ལྷག་པར་གནས་ནས། རིམ་གཉིས་ཀྱི་རྣལ་འབྱོར་ལ་བརྩོན་པའི་དོན་དབང་གིས།
མཁས་ཤིང་བསྒྲུབ་པ་མཉེས་པ་ཀུན་གྱི་རྗེ་ཡིན་ཏེ། རྗེ་ཀརྨ་པ་ཆེན་པོའི་ཞལ་ནས། ད་ལྟོ་ལོ་བརྒྱ་ཙམ་ན་བྲམ་ཟེ་ཆེན་པོའི་སྤྲུལ་པ། དུས་གསུམ་མཁྱེན་པའི་རྣམ་སྤྲུལ་པ་ཆ་གཅིག་

བྱུང་ནས་བསྟན་པ་སྐྱོང་ཀྱང་སྲིད། དུས་ཚོད་མར་འགྲིབ་དུ་སོང་བའི་ཕྱིར། དེ་ཡང་ངའི་ཕྲིན་ལས་ཙམ་མི་འབྱུང། རན་ཙམ་འབྱུང་གསུང།ལུང་སྟན་པའི་སྐུ་སྐྱེ་བྱོན་པ་ནི་དེ་ནི་ལེགས་པ་ཡིན་ལ། དེ་ཡང་རྟིང་མ་སྤྲུལ་པའི་སྐུ་འདས་ནས་ནི།
གོང་ལོ་བདུན་པ་ལ། དུས་གསུམ་མཁྱེན་པར་གྱུར་པ་ན། ལྷ་འདྲེ་རྣམས་ལ་ཆོས་ཀྱང་བསྟན། ཀརྨ་པ་རུ་གྱུར་པ་ན། ཀླ་ཀློ་མ་དད་ཆོས་ལ་རྩུད། རང་བྱུང་རྡོ་རྗེར་གྱུར་པ་ན།
ཕྱི་ནང་གསུངས་རབས་ཀུན་ལ་མཁས། རོལ་པའི་རྡོ་རྗེར་གྱུར་པའི་ཚེ། མངོན་ཤེས་ཐོགས་པ་མེད་པ་ཡོད། དེ་ནི་གཤེགས་པར་གྱུར་པའི་ཚེ། ཆོས་དབྱིངས་ངང་ལ་གཡོ་བ་མེད། རྒྱལ་པོ་ཆོས་ལ་མཛུད་མི་ཡིན།
ང་བྱིས་པ་མགོན་པོའི་སྤྲུལ་པ་ཡིན། བོད་ཁམས་ཀུན་གྱི་བདག་པོ་ཡིན། ཞེས་ཞལ་གྱིས་གཞེས་པའི་སྤྲུལ་པའི་སྐུ་དེ་གཉེིས་ཀྱིས་ཐོག་དྲངས་པའི་གྲུབ་ཆེན་རྣམས་དང། དཔལ་ཀུན་ཏུ་བཟང་པོའི་ནགས་ཁྲོད་དུ།
བཀའ་རྒྱུད་པ་རྣམས་ཀྱི་གཙུག་གི་ནོར་བུ། རྗེ་སྤྱན་སྔ་རིན་པོ་བསོད་ནམས་གྲགས་པ་དང། ད་ལ་བ་དང། བསོད་ནམས་བཟང་པོ་དང། བསོད་ནམས་རྒྱལ་མཚན་པ་དེ། རིན་པོ་ཆེ་རྣམ་པ་བཞིས་ཐོག་དྲངས་པའི། སྐྱེས་ཆེན་ཚོགས་གཉིས་ཀྱི་འབྲུས་ལ་ལོངས་སྤྱོད་པ་རྣམས་དང།
མཁས་པར་གྲགས་པ་དང། བཟང་རྩུན་དུ་གྲགས་པ་དང། བསྒྲུབ་པའི་རྒྱལ་མཚན་མཛུགས་པ་རྣམས་དང་། ཐོས་པ་ལྷུར་ལེན་པ་དང། བསྒྲུབ་པ་ལྷུར་ལེན་པ་དང།
ས་ལ་དབང་སྒྱུར་བའི་ཆེ་བར་གྲགས་པ་བྱིན་གྱིས་ཞབས་ཀྱི་པདྨོ་ལ་འདུད་པར་མཛད་པ་ཡིན་ལ། ཡུལ་གྱི་སྐལ་བ་དང་ལྡན་པ་དང་སྐལ་བ་དང་མི་ལྡན་པ་ནི་མ་ཡིན་ནོ། སྔོན་བཅོམ་ལྡན་འདས་བ་ར་ན་སེར།
ལོ་བཅུ་གཉིས་གཞུགས་པ་ན། སངས་རྒྱས་དང་དེའི་ཉན་ཐོས་ཀྱི་གཟུགས་བརྙན་ཙམ་

ཡང་མིག་གིས་མ་མཐོང་པའི་རྒན་མོ་ཡོད་པར་གྲགས་པ་བཞིན་ནོ། སྔོན་གྱི་དུས་ནས་རང་གི་སེམས་ཀྱི་ཆོས་དམ་པར་ནི་གྱིས་འོད་གསལ་བ་དེ་ཉིད་མངོན་སུམ་དུ་མཛད་པ་ལས། བག་ཆགས་དང་བཅས་པའི་སྒྲིབ་པ་མཐའ་དག་སྤངས་ཤིང།
སྒྱུ་མ་དང། རྨི་ལམ་དང། དྲི་ཟའི་གྲོང་ཁྱེར་དང། པྲ་ཕབ་པ་བཞིན་ཏུ་མ་བཏགས་པར། ཕུང་པོ་དང་ཁམས་དང། སྐྱེ་མཆེད་ལ་སོགས་པའི་ཆོས་མངོན་སུམ་དུ་གཟིགས་པའི་ཡེ་ཤེས་དང། དེའི་མཐུས་འགྲོ་བ་མཐའ་དག་གི་དོན་དུ།
ནམ་མཁའ་ཇི་སྲིད་གནས་ཀྱི་བར་དུ་རྒྱུན་མི་འཆད་པར་འཇུག་པའི་ཕྲིན་ལས་དང་བསྟན་པ་ཡིན་ནོ། དེས་ན་འཛམ་གླིང་སྐྱོང་རྒྱལ་རྒྱ་ནག་རྒྱལ་པོ་དང། སྤྲུལ་པའི་ཆོས་རྒྱལ་བོད་རྒྱལ་རྒྱུད་པར་བཅས།
ཁྱོད་ཞབས་གུས་བརྟེན་འབྱོར་པའི་དཔལ་གྱིས་མཆོད། ཆེ་བའི་ཆེ་མཆོག་ཀུན་གྱིས་བཏུད་ལ་འདུད། ཅེས་ཀྱང་བསྟོད་པ་ཡིན་ལ། ཤིང་ཕོ་སྤྲེའུའི་ལོ་ལ་གོང་མ་རྒྱལ་པོའི་འབུལ་ཆེན་བྱུང་པ་ནས་བཟུང་ཏེ།
ས་མོ་བྱི་ལོའི་བར། ལོ་ལྕགས་མལ་གྱི་ལུང་དང་གནང་སྦྱིན་གྱིས་གཙོས་པའི་འབུལ་ཆེན་དང། རྫས་དང་དངོས་པོ་ཕྱག་ཏུ་བྱུང་པ་གང་ལའང་བདག་ཏུ་འཛིན་པའི་འཛིན་པ་སྤངས་པས། བསོག་འཇོག་གི་ཉེས་ལྟུང་ཕྲ་མོས་ཀྱང་མ་གོས་པ་མཛད་དེ།
གཞན་ལ་སྔོའམ། དགེ་ཕྱོགས་ལ་སྦྱོར་རམ། འགྲོ་བའི་དམྱིགས་ཚེལ་གསུང་བ་སོགས་མཛད་ཀྱི་ཆེ་ཆུང་གང་ལའང་ཞལ་འཇུག་དང། རྩད་གཅོད་པ་མི་མངའ་བ་ཡིན་ནོ།
མཐར་མྱ་ངན་ལས་མདའ་ཁ་མའི་ཚེའང། ང་ལ་ནི་ཡོངས་སུ་བཟུང་བའི་རྡུལ་ཙམ་ཡང་མེད་གསུང་སྐད་དེ། འདི་ནི་ཤིན་ཏུ་བདེན་ནོ། སྐུ་ཚེ་འདི་ལ་མཛད་པ་མཐར་ཕྱིན་ནས། ཞིང་ཁམས་འདི་ནས་ཞིང་གཞན་གཤེགས་པའི་ཚེ།
དཔའ་བོ་མཁའ་འགྲོའི་ཚོགས་ཀྱིས་མངོན་བསུ་ཏེ། བདེ་བ་ཅན་དུ་འབྱོན་

ཞེས་གཤེགས་ལ་འདུད། དེའང་འདི་སྐད་ཐོས་ཏེ། ད་ཚེ་འདིའི་བྱ་བ་ཚར་ཞེས་ནི་ཡང་ཡང་གསུང་ལ། ཆུ་མོ་གླང་གི་ལོའི་དཀར་ཕྱོགས་ཀྱི་ཚེས་གསུམ་གྱི་ཉིན། སྒམ་པོ་རིན་པོ་ཆེའི་བསྙེན་རྫོགས་མཛད། དེའི་རྗེས་ལ་ཅུང་བསྙེལ་བའི་ཚུལ་བསྟན།
དེའི་ཚེས་བཅུ་དྲུག་གི་ཞོགས། སློབ་དཔོན་པའི་ཕྱག་ཏུ་སྔར་འཕགས་པ་ཤིང་ཁུན་གྱི་ཞིག་བསོས་དུས་སྲོག་ཤིང་དཀྱིལ་ནས་འཕྱུགས་པའི་རིང་སྲེལ་གྱི་ཕུང་པོ་གཅིག་ཡོད་པ་དེ་གཏད།
དེ་སྔ་ངས་བདག་ཏུ་བཟུང་པ་འདི་ཡིན། གཞན་གང་ཡོད་ཁྱོད་རང་ལ་གསལ་གསུང་བ་དང། གཞན་ཡང་དུས་ཕྱི་མ་འདི་ལྟར་གྱིས་གསུང་པ་དང། བཀའ་ཞིབ་རྒྱས་གནང་གཞེད་དང། སློབ་དཔོན་པ་བྲེལ་པ་ཆེས་གསན་མ་ཁོམས་པར།
བཀའ་འདི་བྱུང་ནམ་ཞིབ་པར་མི་གནང་ལ། དེ་ཉིན་ནས་དཀར་ཕིགས་འོག་ཏུ་གཞུགས་པ་མཛད།་སང་ཉིན་ནས་སྐུ་ལུས་ལ་སྣམ་སྦྱར་གཞེས། དཔལ་དུས་ཀྱི་འཁོར་ལོ་ལ་སོགས་པ་ཐུགས་དམ་གྱི་དཀྱིལ་འཁོར་ལྷ་ཚོགས་ཀྱི་ཐང་ཀ་གང་ཡོད་བཀྲམ།
དབུ་རྒྱན། རྡོར་དྲིལ། ནང་མཆོད། བུམ་པ་སོགས། དབང་ཆས་ཚང་མ་བཤམས་ཏེ། ཡིད་དམ་ལྷའི་བསྒྲུབ་མཆོད། བདག་འཇུག་གཞེས་པ། སྐབས་སུ་མཆོད་བཤོམས་ཡང་ཡང་གིས་གསུང།
འཕེན་པ་ཤམ་བྷ་ལར་བཏང་བ་ཡིན་ནའང། བདེ་བ་ཅན་དུ་སྐྱེ་བར་འདུག་ཅེས་ཀྱང་གསུང་ནས། ཚེས་ཉི་ཤུ་ལ་ཞི་བ་ཆོས་ཀྱི་དབྱིངས་སུ་སྙོམས་པར་ཞུགས་པའི་ཚུལ་བསྟན་ཅིང། ཞག་བདུན་ལ་དགེ་སྦྱོར་མ་གྲོལ་ན།
དབུག་ཡུན་རེ་རིང་གཅིག་ཡོང་གསུང་བ་བཞིན། ཞག་སུམ་བཅུ་རྩ་དྲུག་གི་བར་ཐུགས་དམ་མ་གྲོལ་པར། དེའི་རིང་ལ་ནམ་མཁའ་ནས་མེ་ཏོག་གི་ཆར་ནི་རྒྱུན་ཆགས་སུ་འབབ་ལ། དྲི་བཟང་པོའི་ངད་ཀྱིས་ལུང་པ་བྱིན་ཁེངས་པ་དང།
ས་གཡོ་བ་དང། ནམ་མཁའ་ལ་འཇའི་གུར། འོད་ཟེར་ཁ་དོག་

སྣ་ཚོགས་པ་འཕྲོ་བ་དང། བར་མཚམས་སུ་རིན་པོ་ཆེ་བསམ་འཕེལ་ལྟ་བུའི་དབྱིབས་ཡོད་པའི་དར་གྱི་ལྟ་ལྟམ་འབབ་པ་དང། སྐབས་རེ་སྲིན་བལ་དངས་མ་རླུང་གིས་སྐྱོད་པ་ལྟ་བུས་ནམ་མཁའི་ཁམས་བྱིན་ཁྱབ་ལ། དེའི་བསེབ་ལ་ལར།
མེ་ཏོག་དང་ལྷ་མོ་དང་། ཉི་མ་དང། ཟླ་འོད་འཕྲོ་པ་བར་དབུས་སྤྲས་པ་དང། སྐབས་རེ་འཇའ་ཚོན་ཁ་དོག་སྣ་ཚོགས་པ། ཤིན་ཏུ་བཀྲ་བ་དབྱིབས་ར་དུང་ལྟ་བུ། ཕྱོགས་བཞི་ནས་བརྒྱུད་པ་ལྟ་བུ་བྱུང་ཏེ།
དེའི་དུས་ཐག་རིང་པ་ན་ཡོད་པ་རྣམས་ཀྱིས་གཟིམས་ཁང་ན་ཟུག་པར་མཐོང་པ་བྱུང། སྐབས་རེ་ན་འཇའ་འོད་དེ་ལྟ་བུ་ཕྱོགས་མཚམས་ཐམས་ཅད་ནས་ཟུག་པ་ལྟར་སྣང་ལ། བརྟགས་འདི་ལ་དཔགས་ན། སྐུ་ཚེ་བཏིང་མ།
བདེ་བ་ཅན་དུ་ངེས་པ་མེད་པར། ཞིང་ཁམས་མཐའ་ཡས་པ་རྣམས་སུ། སྐུའི་སྤྲུལ་པ་མཐའ་ཡས་པས། གདུལ་བྱ་མཐའ་ཡས་པ་རྣམས་ཀྱི་སྐལ་བ་དང་མཚམ་པར། གང་ལང་གང་འདུལ་གྱི་ཆོས་ཀྱི་འཁོར་ལོ་བསྐོར་བ་སོགས་ཕྲིན་ལས་མཐའ་ཡས་པས་སེམས་ཅན་གྱི་དོན་གསོལ་བ་ཇི་ལྟར་བཏབ་པ་བཞིན་འབྱུང་བ་ཡིན་པར་གོ་ལགས།
བདེ་བ་ཅན་དུ་འབྱོན་པར་འདུག་གསུངས་པ་འདི། བདེ་བ་ཅན་གྱི་ཞིང་གི་ཡོན་ཏན་ལ་དགོངས་ནས་གསུང་བ་ནི་འདི་ལྟ་ཏེ།
ཞིང་དེར་མགོན་པོ་འོད་དཔག་ཏུ་མེད་པའི་སྲས་ཀྱི་ཐུ་བོར་འགྱུར་ཞིང། དེར་མ་ཟད་ཕྱོགས་བཅུའི་སངས་རྒྱས་ཀྱི་ཞིང། གང་གཱའི་རླུང་གི་བྱེ་མ་སྙེད་དུ། བདེ་བར་གཤེགས་པ་རྣམས་ཀྱི་སྲས་ཀྱི་ཐུ་བོ་མཛད།
བསམ་གྱིས་མི་ཁྱབ་པའི་རྣམ་འཕྲུལ་རྒྱ་མཚོའི་སྤྲིན་གྱིས། སྤྲོ་བ་དང་སྡུ་བའི་ཚུལ་ཟབ་ཅིང་རྒྱ་ཆེ་བས་ཀུན་ཏུ་རོལ་བར་མཛད་དེ། རྒྱུ་མཚན། ཕྱོགས་བཅུའི་འཇིག་རྟེན་ཁམས་གཞུགས་པ།
དུས་གསུམ་དུ་ནི་མངོན་ཕྱག་འཚལ། ཅེས་བཤད་པ་དང། རྟག་པར་ཏིང་ངེ་འཛིན་གྱི་བདུད་རྩི་ལ་རོལ་བས་ཁམ་ཟས་ལ་

ལྟོས་པ་མེད་པ་དང། རྟག་པར་ཚུལ་ཁྲིམས་ཀྱི་དྲི་ངད་དང་ལྡན་པ་དང། ཆོས་གསུང་བའི་ཚེ་ཐག་ཉེ་རིང་ཁྱད་མེད་དུ་གསལ་ལ། དུད་འགྲོས་ཀྱང་ཆོས་ཉན་དུ་འོང་བའི་ཕྱིར་དང། ཆོས་སྟོན་པ་ལ་ཐོགས་པ་མེད་པ་དང།
འབད་རྩོལ་མེད་པ་དང། ཆོས་ཐམས་ཅད་ལ་དབང་འབྱོར་བའི་ཡེ་ཤེས་ཀྱི་གཟིགས་པ་རྣམ་པར་དག་པ་དང། བསམ་གྱིས་མི་ཁྱབ་པའི་རྒྱན་གྱིས་མཛེས་པ་དང། དགེ་བའི་ལས་ལ་སྦྱོར་བའི་ཕྲིན་ལས་རྣམ་པར་དཀར་བ་དང།
ཀུན་ཏུ་བཟང་པོའི་རྣམ་པར་ཐར་པ་དང། སྨོན་ལམ་གྱི་སྟོབས་བསམ་གྱི་མི་ཁྱབ་པ་དང་མཚུངས་པ་དང། རིགས་དྲུག་གི་སེམས་ཅན་ལ་མའི་འདུ་ཤེས་རྒྱུན་མི་འཆད་པ་དང། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་མཛད་པ་ཚུར་མཐོང་གི་ཡུལ་མ་ཡིན་པས།
ཐ་མལ་གྱི་ཚུལ་བཟུང་ནས་སྣ་ཚོགས་པའི་གདུལ་བྱ་སྐྱོབ་པར་མཛད་པ་ནི་ཆེད་དམ་ཡིན་པའི་ཕྱིར་རོ། དེ་ཚེ་ལྷའི་མེ་ཏོག་ཆར་ལྟར་ཕབ། སྟོན་མཆོག་ངོ་མཚར་དད་བཏན་བརྟེན་དུ་གཞག།
དྲི་བཟངས་སད་ཀྱིས་སྟོང་གསུམ་ཁྱབ་པར་མཛད། རྣམ་པར་དཀར་བའི་འཇའ་འོད་སྤྲོས་ལ་འདུད། དེའང་འདི་སྐད་ཐོས་ཏེ། སྔོན་ཕ་དམ་པ་སངས་རྒྱས་ཀྱི་ཞལ་ནས། བོད་འདི་རྣམས་ཀྱིས་ཨ་ཙ་རའི་ཤ་ཟོས་ན།
མཁའ་སྤྱོད་དུ་འགྲོ་བར་འདུག་ཏེ། བློ་ཉེས་བྱེད་པར་འདུག་གསུང་པ་དང། བུད་མེད་གཅིག་གི་སར་ཨ་ཙ་ར་གཅིག་བྱུང་ནས། དམ་པ་སངས་རྒྱས་དང་ཕྲད་ན་འགྲོ་རན་གསུང། དེ་ཕྲལ་ལ་ཕྱིན་པ་ན། སྤུར་ཁང་ལ་གཞུས་ཕུལ་བས།
དེ་ལས་བདུད་རྩིའི་རྒྱུན་འཛགས་པ། གཞན་དག་གིས་ཁྲག་དུ་ངོས་བཟུང། བུད་མེད་དེས་དེ་མཐུངས་པས། སྐད་གཅིག་དེ་ལ་མཁའ་སྤྱོད་དུ་གཞུད་ཟེར། དེ་དང་མཚུངས་པར། འདིར་ཡང་གདུང་ལ་གཞུས་ཕུལ་བ་ན།
སློབ་མ་རྣམས་ཀྱི་དད་པའི་སྟོབས་དང། ཐུགས་རྗེའི་བྱིན་བརླབས་བསམ་གྱིས་མི་ཁྱབ་པས། སྐུ་ལུས་ཀྱི་ཆ་ཐམས་ཅད་ནས་བདུད་རྩིའི་

རྒྱུན་མར་ནག་རྩགས་པ་བཞིན་བབ། དེའི་ཐིགས་པ་ཕྱིར་འཕྲོས་པ་ལ། སྐྱེད་རིམས་ལ་བརྟན་པ་ཐོབ་པའི་བརྟགས་སུ་ངོ་མཚར་བའི་བརྟེན་། ཆེ་ཆུང་ནས་འབྲུ་ཙམ་པ་། ཞབས་རྡོ་རྗེ་དཀྱིལ་དཀྲུངས། ཕྱག་མཉམ་གཞག་གི་སྟེང་ན་ཡུམ་རྡོ་རྗེ་རྣལ་འབྱོར་མ།
གྲི་ཐོད་འཛིན་པ། ཞབས་གཉིས་པདྨའི་སྟོབས་ཀྱིས་ཡབ་ལ་འཁྲིལ་བ་གསལ་ལ་དོད་པ་འདི། ཞུན་དང། ས་རྡོ་འདྲེས་པའི་ཁྲོད་ནས་བདག་ལ་བྱོན་ལ། དེ་ནས་དུང་གཡས་འཁྱིལ་གསལ་ལ་དོད་པ།་རིང་སྲེལ་གྱིས་རྒྱན་པ་གཅིག་བྱོན་པའི་ཕྱིར་མི་ལྡོག་པའི་བརྟགས་སུ་བསྟན།
དེ་རྗེས་རིང་སྲེལ་དང། ལྷ་སྐུའི་རྣམ་པ་དོད་པ་ནི་གདུལ་བྱ་མང་པོའི་ཕྱག་ཏུ་བྱོན། རྐང་དཀར་པོ་གཅིག་གི་ནང་ན་བེ་རུ་རྱཱའི་མདོག་ཡོད་པ་གསལ་མི་གསལ་སྣ་ཚོགས་སུ་སྣང་བའི་དུས་འཁོར་གྱི་རྩ་སྔགས་དང།
གཞན་ཡང་ཡིག་འབྲུ་གསལ་ལ་དོད་པའི་སྐུ་གསུང་ཐུགས་ཀྱི་སྙིང་པོ་དང། རིགས་ལྔའི་ཕྱག་མཚན་གྱི་རྣམ་པ་མང་པོ་བྱོན་ཡོད་པར་འདུག་ཏེ།
གཞན་དག་གིས་གྲོངས་པའི་བརྟགས་ལ་ཡང་མཚན་དུ་མཛད།ཁོ་བོ་ནི་གསོན་པའི་དུས་ཀྱི་བརྟགས་ལ་ཡ་མཚན་དུ་བྱེད་པས། དེ་ཙམ་ཞིག་ལས་མ་སྤྲོས་པ་ལགས། དེ་ནས་རྗེ་རིན་པོ་ཆེ་ཉིད་བཟང་ལྡན་གྱི་འཆད་ཉན་མཛད་པའི་དུས།
དགོངས་གཅིག་གཉག་ཕུའི་ལྷ་ཙན་དེ། སྐུ་དྲུང་དུ་བྱུང་ནས། སད་མི་དང་ལུག་གཅིག་ཡོང་བར་ཡོད། དེ་ལ་ཁྱེད་རང་གི་ཚེ་འདིའི་གཡོག་ཆོལ་ཞེས་ལུང་བསྟན་པའི་སློབ་དཔོན་ནོར་བུ་བཟང་པོ་ཉིད་ཀྱིས།
ཕྱི་རབས་ཀྱི་གདུལ་བྱ་རྣམས་ཀྱི་བསོད་ནམས་མངོན་པར་འཕེལ་བའི་དོན་དུ། སླར་ཡང་ཕྱི་རྟེན་བྱང་ཆེན་མཆོད་བརྟེན་གཞེངས། སྐུ་གདུང་ལས་གཞེངས་སུ་གསོལ་བའི་དྲི་མེད་འབུམ་གཏོར་དང།
ནང་བརྟེན་སྐུ་འདྲ། གསུང་གི་བརྟེན་དུས་འཁོར་རྒྱུད་འགྲེལ་གསེར་ལས་གྲུབ་པ་རྣམས་ལ་ཕྱོགས་འཆན་བཏབ་པ་གཞེངས། རབ་ཏུ་གནས་

པའི་དགའ་སྟོན་གྱིས་ཐུགས་ཀྱི་དགོངས་པར་སླང་དོར་བྱས་ཤིང། ཕྱི་རྟེན་ནང་རྟེན་གསུང་གི་རྟེན་རྣམས། དང་པོ་བཞི་ནི་ཞལ་གཞུགས་དུས་སུ། རབ་གནས་ཀྱང་རྗེ་པ་རང་ལ་ཞུ་བ་ཡིན་གསུང་ནས། ཞལ་གཞུགས་པའི་དུས་སུ་གྲུབ་པར་མཛད་ལགས།
ཁྱེད་ཀྱི་རྣམ་ཐར་དཔག་ཡས་རྒྱ་མཚོ་ལས། ཅུང་ཟད་བླངས་པའི་ཆུ་གཙང་དྲི་མེད་འདི། ཉོན་མོངས་ཚད་པས་གདུངས་པའི་སྐོམ་ནད་ཅན། མགོན་མེད་རྣམས་ཀྱི་སྐོམ་པ་ཞི་གྱུར་རོ།དེ་ལྟར་ན་མགོན་པོ་ཚེ་དཔག་ཏུ་མེད་པ་དང།
རྒྱལ་བ་མ་ཕམ་པ་དང། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་མགྲིན་གཅིག།Author Colophonདབྱངས་གཅིག དགོངས་པ་གཅིག་གིས། སེམས་ཅན་གྱི་དོན་བཀུལ་ཞིང་རང་ཉིད་ཀྱང་སེམས་ཅན་ལ་ཚད་མེད་པའི་ཐུགས་རྗེ་ཆེན་པོའི་ཐུགས་བསྐྱེད་ནས།
སྤྲུལ་པ་མཐའ་ཡས་པས་སེམས་ཅན་གྱི་དོན་མཛད་པའི་སྤྲུལ་པའི་སྐུ་དེ་ཉིད་ཀྱི་འང། བླ་མའི་འོས་སུ་རྒྱལ་བ་རྣམས་ཀྱིས་སྔགས་ཤིང།
ལུང་བསྟན་ལ་རང་ཉིད་ཀྱིས་ཀྱང་དབང་ཐོབ་ཅེས་པའི་སྒོ་ནས་ཞལ་གྱིས་གཞེས་པའི་སྐྱེས་བུ་ཆེན་པོ་དེ་ཉིད་ཀྱི་རྣམ་པར་ཐར་པ་ནི། བདག་ལྟ་བུའི་བསམ་རྗོད་ལས་འདས་ཤིང་ཡུལ་མ་ཡིན་ལ།
ཆ་ཤས་ཙམ་ཀྱང་མཚོན་པར་མི་ནུས་ནའང། རང་གི་ཅུང་ཟད་ཐོས་པ་དང། ཞལ་ནས་དངོས་སུ་གསུང་བ་དང། ཉེ་གནས་ཆེན་པོའི་གསུང་ངག་ལ་འདྲིས་ནས་ཅུང་ཟད་རང་གི་རྗེད་བྱང་དང། བློ་ཆུང་པ་རྣམས་དད་པ་བསྐྱེད་པའི་ཕྱིར།
ཕྱོགས་ཙམ་གཅིག་བྲིས་པའི་དགེ་བའི་རྩ་བ་ལ་བརྟེན་ནས། བླ་མ་དང་བྲལ་ནས་མགོན་མེད་པ་རྣམས་ཀྱི་དད་པའི་གསལ་འདེབས་བྱས་ཏེ། བླ་མ་རིན་པོ་ཆེའི་ཞབས་དྲུང་དུ་སྐྱེ་བར་ཤོག།ཅེས་པའི་དོན་ཏེ།
གདམས་པའི་དོན་དང་ངེས་དོན་གནད་མ་གོ། རྒྱུ་འབྲས་སླུ་བ་མེད་ལ་ལོག་པར་སྤྱོད། རབ་བྱུང་ཚུལ་བཟུང་ཁྱི་མག་སྤྱོད་ལ་འདྲན། བདག་འདྲའི་སེམས་ཅན་སྐྱོའི་སྤྱན་གྱིས་གཟིགས། བྱས་པའི་ཡུས་མེད་བདེན་པའི་ཚིག་མེད་ཀྱང།

བུ་ཡི་ཉེས་པ་ཕ་མས་འཆོས་པ་དང། མངོན་སུམ་བཞུགས་ཞིང་མགོན་སྐྱབས་གཞན་མེད་པས། རྗེས་སུ་གཟུང་ནས་དངོས་གྲུབ་རྣམས་་རྩོལ།སྐྱེ་པ་ཀུན་ཏུ་ཡང་དག་བླ་མ་དང། འབྲལ་མེད་ཆོས་ཀྱི་དཔལ་ལ་ལོངས་སྤྱད་ནས།
ས་དང་ལམ་གྱི་ཡོན་ཏན་རབ་རྫོགས་ཏེ། རྡོ་རྗེ་འཆང་གི་གོ་འཕངས་མྱུར་ཐོབ་ཤོག།ཅེས་རྗེ་རིན་པོ་ཆེ་ཐམས་ཅད་མཁྱེན་པ་གཉག་ཕུ་པ་ཞེས་མཚན་ཡོངས་སུ་གྲགས་པ་དེ་ཉིད་ལ། རྣམ་ཐར་གྱི་སྒོ་ནས་སྟོད་པའི་རིན་པོ་ཆེའི་འབྱུང་གནས་ཞེས་བྱ་བ་འགྲེལ་པ་དང་བཅས་པ་འདི།
དེ་ཉིད་ལ་རྩེ་གཅིག་ཏུ་དད་པའི་གྲོགས་མཆེད་དང། གདུལ་བྱ་དུ་མས་བཀུལབསྐུལ་བ་དང། རང་ཉིད་ཀྱི་དད་པ་གསོལ་བའི་རྗེད་བྱང་ལ་དམ་པ་དེ་ཉིད་ཀྱི་ཞབས་པདྨོ་ཡུན་རིང་དུ་བརྟེན་པ་བསྟེན་པ་དང་རྩེ་གཅིག་ཏུམོས་པའི་དད་པ་ཐེགས་པས་མཉེས་པར་བྱས་པ།
བཀའ་བཞི་འཛིན་པ་ཡོན་ཏན་བཟང་པོ་ཞེས་བགྱི་པས། བསྙན་སྔགས་དང། སྡེབས་སྦྱོར་དང། སྒྲོ་བཏགས་ལ་སོགས་པའི་རྒྱན་སྤངས་ཏེ།
གསུང་ངག་དང། སློབ་དཔོན་ནོར་བུ་བཟང་པོའི་གསུང་ཇི་བཞིན་བྲིས་པ་ལགས། དེ་ལས་བྱུང་པའི་དགེ་བ་གང་ཡོད་རྣམས། མཁའ་མཉམསྙམ་འགྲོ་བ་ཀུན་ལ་སྨིན་གྱུར་ཅིག། ཀུན་ཀྱང་འོད་དཔག་མེད་པའི་ཞིངས་ཁམས་སུ།
པདཔོད་མོ་ལས་འཁྲུངས་འགྲོ་བའི་དཔལ་གྱུར་ཅིག།དེ་དང་འཁྲུལ་པའི་ཉེས་སྐྱོན་ཅི་མཆིས་པ། ཡེ་ཤེས་སྤྱན་ལྡན་མཁྱེན་ལྡན་རྣམས་ལ་བཤགས། སྒོ་གསུམ་དགེ་བའིཔའི་དངོས་པོ་ཅི་མཆིས་པ།།
དུས་གསུམ་རྒྱལ་བའིཔའི་མཛོད་འཛིན་དགྱེས་ཕྱིར་བསྔོ།མ་སྟྭས་སརྦ་ག་ཛ་སྟཾ། ཨོཾ་ཨ་ཧཱུཾ། མངྒྷལཾ།།

